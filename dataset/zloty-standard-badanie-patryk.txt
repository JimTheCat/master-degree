ParlaMint-PL_2015-12-09-sejm-04-1.u40	Panie Marszałku! Wysoka Izbo! Pani Minister! Mam zaszczyt przedstawić stanowisko Klubu Parlamentarnego Prawo i Sprawiedliwość wobec przedstawionego przez prezydenta Rzeczypospolitej Polskiej projektu ustawy o zmianie ustawy o emeryturach i rentach z Funduszu Ubezpieczeń Społecznych oraz niektórych innych ustaw, druk nr 62. Na mocy ustawy z dnia 11 maja 2012 r. o zmianie ustawy o emeryturach i rentach z Funduszu Ubezpieczeń Społecznych oraz niektórych innych ustaw, zwanej dalej ustawą z dnia 11 maja 2012 r., bez jakiejkolwiek akceptacji społecznej oraz szczegółowych analiz został, wbrew oczekiwaniom Polek i Polaków, wprowadzony proces stopniowego podwyższania i zrównywania wieku emerytalnego wynoszącego dotychczas 60 lat dla kobiet i 65 lat dla mężczyzn aż do osiągnięcia dla obu płci wieku 67 lat. Proces ten objął kobiety urodzone po dniu 31 grudnia 1952 r. oraz mężczyzn urodzonych po dniu 31 grudnia 1947 r. Wychodząc naprzeciw oczekiwaniom społecznym oraz zobowiązaniom wobec Polaków złożonym w czasie kampanii prezydenckiej oraz parlamentarnej, jak również mając na względzie dobro Polaków, którzy w ostatnich wyborach parlamentarnych wyrazili konieczność zmian w zakresie systemu emerytalnego, mam zaszczyt przedstawić stanowisko Klubu Parlamentarnego Prawo i Sprawiedliwość odnoszące się do projektu nowej ustawy o emeryturach i rentach. Poprzedni Sejm głosami Platformy Obywatelskiej oraz Polskiego Stronnictwa Ludowego w zasadzie przepchnął bez konsultacji społecznych oraz oczekiwanego przez Polaków referendum w tej sprawie projekt zmiany ustawy podnoszący wiek emerytalny do 67. roku życia dla kobiet i mężczyzn. Projekt ustawy z dnia 11 maja 2012 r. nie tylko spowodował konieczność pracy w wieku dla niektórych Polaków powyżej ich możliwości zdrowotnych oraz ich produktywności, a także wprowadził wiele skomplikowanych przepisów przejściowych. Szczegółową charakterystykę tych przepisów znajdziecie państwo w uzasadnieniu projektu zmiany ustawy złożonym przez prezydenta Rzeczypospolitej Polskiej. Już dziś można stwierdzić, że projekt ustawy przyjęty w poprzedniej kadencji Sejmu nie spowodował jakiejkolwiek poprawy stanu finansów publicznych, a założenia ekonomiczne przedstawione w uzasadnieniu poprzedniej ustawy były błędne i nieprospołeczne. Projekt ustawy o zmianie ustawy o emeryturach i rentach z Funduszu Ubezpieczeń Społecznych oraz niektórych innych ustaw złożony przez prezydenta Rzeczypospolitej Polskiej wpisuje się w założenia programu gospodarczego Prawa i Sprawiedliwości. Błędne myślenie, że wydłużenie wieku emerytalnego spowoduje zmniejszenie spadku bezrobocia, a w konsekwencji utrzymanie wzrostu PKB oraz wpływów podatkowych od przedsiębiorstw, które nie będą zmuszone do likwidacji miejsc pracy w nadchodzącym okresie ograniczenia podaży pracy, oraz pogorszenie się proporcji pomiędzy pokoleniem osób w wieku produkcyjnym opłacającym składki na ubezpieczenia społeczne a pokoleniem osób w wieku poprodukcyjnym pobierającym świadczenia emerytalne spowodowały konieczność wprowadzenia nowelizacji ustawy przedstawionej przez prezydenta Rzeczypospolitej Polskiej. Zdaniem Klubu Parlamentarnego Prawo i Sprawiedliwość tylko systemowe rozwiązania, które rząd pani premier Beaty Szydło będzie przy państwa wsparciu wprowadzał, tj. 500 zł na każde dziecko, ograniczenie bezrobocia, wsparcie dla przedsiębiorców w celu tworzenia nowych miejsc pracy, wprowadzenie projektów ustaw zwiększających wpływy do budżetu państwa oraz możliwość aktywności zawodowej młodych Polek i Polaków w powiązaniu z wprowadzaną zmianą ustawy o emeryturach i rentach, pozwolą na kompleksowe rozwiązanie problemu emerytalnego w Polsce. Decyzja pana prezydenta Andrzeja Dudy przywracająca poprzedni wiek emerytalny to przywrócenie wiary, godności słowom polityków, że obietnice mogą być dotrzymywane również po wyborach. To urzeczywistnienie idei demokracji państwa prawa i wyraz szacunku dla woli narodu. Wysokość emerytury nie zależy wyłącznie od liczby lat pracy, bo wtedy trzeba byłoby pracować w Polsce pewnie jeszcze dłużej niż do 67. roku życia. Wysokość skandalicznie dziś niskich emerytur w Polsce zależy również w znaczącym, a nawet przeważającym wymiarze od wielkości wynagrodzeń, okresów składkowych, od wzrostu gospodarczego w kraju, racjonalnego zarządzania finansami publicznymi, uczciwości i profesjonalizmu rządzących. Stąd Klub Parlamentarny Prawo i Sprawiedliwość w pełni popiera projekt tej ustawy. Dziękuję bardzo. [[Oklaski]]
ParlaMint-PL_2017-11-23-sejm-52-2.u526	Szanowni Państwo! Jeżeli ta ordynacja zapewniałaby wam zwycięstwo, tak jak sobie to pompujecie w sondażach, to byście takich kombinacji nie uskuteczniali. Natomiast wiecie, że przegracie, tak jak przegraliście we wszystkich gminach dotychczas, i w związku z tym uskuteczniacie takie krętackie metody. [[Dzwonek]] Pytanie... [[Wicemarszałek wyłącza mikrofon, poseł przemawia przy wyłączonym mikrofonie]] Panie marszałku, nie doliczył mi pan czasu. Dlaczego nie dopuszczacie niesprawnych do wyborów samorządowych? [[Oklaski]]
ParlaMint-PL_2016-12-16-sejm-33-1.u97	Bardzo dziękuję. I o zabranie głosu poproszę pana posła Janusza Sanockiego, posła niezrzeszonego. Bardzo proszę, panie pośle.
ParlaMint-PL_2020-08-13-senat-14-3.u115	Dziękuję, Panie Marszałku. Wysoka Izbo! Szanowni Państwo! Przypadł mi zaszczyt przedstawić w imieniu Komisji Gospodarki Narodowej i Innowacyjności stanowisko dotyczące ustawy o biokomponentach i biopaliwach ciekłych oraz niektórych innych ustaw. Komisja obradowała nad nią w dniu… przedwczoraj. To jest rządowy… poselski projekt. Rząd wniósł 12 poprawek – i te wszystkie poprawki komisja zaakceptowała jednogłośnie. Ja już nie będę powtarzał, bo kolega przewodniczący mówił tutaj… to znaczy, opowiedział całą historię. Ale jest to bardzo istotny projekt przede wszystkim dla rozwoju motoryzacji. I właśnie ubolewam, że programy związane z motoryzacją nie zatrybiły. Jest to wszystko z tym związane. Dziękuję bardzo.
ParlaMint-PL_2018-06-05-sejm-63-1.u253	Panie Marszałku! Wysoki Sejmie! Pani Prezes! Moje pytanie dotyczy oczywiście budżetu generalnego inspektora ochrony danych osobowych na 2018 r. Podczas dyskusji w Komisji Finansów Publicznych, kiedy debatowaliśmy o budżecie na ten rok i kiedy ten budżet nie został zwiększony mimo wniosków w tej sprawie, była informacja, że zostanie on zmieniony wraz z wejściem w życie nowych przepisów. Mam konkretne pytanie. Czy pani prezes otrzymała już nowe czy dodatkowe środki finansowe z rezerwy budżetowej? Jeżeli nie, to ile wynosi niedobór na dzień dzisiejszy, jakie finanse pozwoliłyby stworzyć odpowiedni organ z odpowiednim zatrudnieniem i wydatkami bieżącymi? Dziękuję bardzo.
ParlaMint-PL_2021-12-09-sejm-43-5.u74	Dziękuję serdecznie, panie pośle. Pan poseł Michał Krawczyk, Koalicja Obywatelska. Zapraszam pana posła Michała Krawczyka.
ParlaMint-PL_2021-02-24-sejm-26-1.u347	Szanowna Pani Marszałek! Wysoka Izbo! Ta ustawa jest niekonstytucyjna, bo wydłuża znów stan bezprawia, w którym specjalna kasta myśliwych rządzi i dzieli terytorium Rzeczypospolitej. Specjalna kasta, która w Sejmie ma swoją partię ponad podziałami, od prawej do lewej strony. Specjalna kasta, która ignoruje nawet prawo własności, nie mówiąc o przyznawaniu sobie wyjątkowych przywilejów, jak np. licencja na rzeź dzików pod pozorem walki z ASF. Sprawdziłam: nikt nie liczy, ile tych zwierząt było naprawdę zakażonych. To jest oficjalna odpowiedź rządu. Skończmy więc z tą iluzją, tu nie chodzi o prawo, tylko o wyjęcie spod prawa, o konserwację przywilejów myśliwych. Ta ustawa jest jedynie do odstrzelenia w całości i takiego projektu Polska 2050 nigdy nie poprze. Nie damy robić z siebie jeleni. Nie przeżyjemy tej straty, pani poseł.
ParlaMint-PL_2021-10-29-senat-32-3.u70	Ja mam pytanie, na które nie dostałam odpowiedzi na posiedzeniu komisji. Tak jak pan prokurator tu wspomniał, prokurator w stanie spoczynku jest emerytem. Zakładam, że to jest prawdziwy emeryt, czyli ma lata pracy, po prostu jest emerytem. Jak każdy emeryt mógłby mieć inną pracę, czyli np. być sędzią. Jakim cudem… W jakim zawodzie jest tak, że emeryt powraca na to samo stanowisko? Inspektor nadzoru, który prowadził budowę, zatrudnił się w innym miejscu i ma normalnie wracać na emeryturze na to samo stanowisko. Proszę mi powiedzieć, jakie jest bezpieczeństwo… Ta osoba, która jest już emerytem, czyli wypracowała swoje lata, oczywiście ma swój zasób wiadomości, ma mieć zagwarantowane stanowisko. Dyrektor szpitala przestał być dyrektorem szpitala i poszedł gdzie indziej. I co? Przychodzi i mówi: halo, jestem dyrektorem, niech dyrektor, który jest teraz, się usunie. No, proszę państwa, to jest jakoś na głowie postawione. [[Wicemarszałek Gabriela Morawska-Stanecka: Pani Senator, pytanie.]] Dlatego pytam, kto wymyślił taką rzecz, żeby ktoś, kto już jest poza, wracał na to samo stanowisko.
ParlaMint-PL_2017-01-25-sejm-34-3.u247	Dziękuję bardzo. Panie Marszałku! Wysoka Izbo! Padło tutaj wiele zarzutów dotyczących zgodności z zasadą domniemania niewinności. W dwóch słowach odniosę się tylko do dyskusji, która miała miejsce. Sprawa domniemania niewinności, jak to podkreśliłem i jak to wynika wyraźnie z orzecznictwa Europejskiego Trybunału Praw Człowieka, nie dotyczy kwestii posiadania mienia, nabycia tego mienia i władania tym mieniem. Co więcej, z ubiegłego roku mamy dyrektywę dotyczącą zasady domniemania niewinności i w uzasadnieniu wniosku tej dyrektywy wyraźnie czytamy - wniosek jest autorstwa Komisji Europejskiej: Zasada domniemania niewinności stanowi, że ciężar dowodu spoczywa na oskarżeniu, zaś każdą wątpliwość dotyczącą winy należy rozstrzygać na korzyść podejrzanych lub oskarżonych. In dubio pro reo. Tak że wyraźnie jest mowa o winie. Nie ma tu absolutnie mowy o mieniu, posiadaniu tego mienia. Mowa jest o winie. Tak że to jest po pierwsze. Stąd też na wstępie odrzucam te wszystkie wątpliwości, które tutaj się pojawiały w kontekście sugerowanej sprzeczności z zasadą domniemania niewinności. Absolutnie to nie ma żadnego związku, a na dowód tego wskażę cztery orzeczenia Europejskiego Trybunału Praw Człowieka, odpowiadając na drugie z pytań. Od razu przepraszam, pani poseł, ale odpowiem wcześniej panu posłowi. Kwestia śmierci była badana przez Europejski Trybunał Praw Człowieka w sprawie Silickiene przeciwko Litwie. Chodziło tam, panie pośle, o sytuację, w której żona wysokiego funkcjonariusza litewskiej skarbówki, a także jego matka straciły majątek wskutek konfiskaty, a to on był oskarżony i w trakcie postępowania zmarł. Zaskarżyły tę decyzję władz litewskich, sądów litewskich do Europejskiego Trybunału Praw Człowieka i wdowa po oskarżonym przegrała. Trybunał nie dopatrzył się noszenia śladów domniemania niewinności. Absolutnie stwierdził, że konfiskata mienia po osobach zmarłych, i to w sytuacji konfiskaty mienia należącego do osoby trzeciej - przecież tu skonfiskowano i majątek żony, i majątek matki oskarżonego - jest jak najbardziej zgodna z europejską konwencją. To jest pierwsze z istotnych orzeczeń. Drugie orzeczenie, przełomowe, dotyczyło sprawy Phillips przeciwko Wielkiej Brytanii, gdzie chodziło o objęcie domniemaniem przestępczego pochodzenia mienia 6 lat wstecz. I też Trybunał stwierdził, że absolutnie jest to konieczne, niezbędne i domniemania niewinności czy własności to nie narusza. A co więcej, jest to logiczne. Dlaczego? Dlatego że, to jest już nasz argument, mianowicie działalność przestępcza jest jedynie pewną klatką z pewnego filmu, który się toczy. My nie wiemy, czy dany przestępca, gangster, to mienie nabył rok temu, 2 lata temu, 3 lata temu. My w tej chwili go zatrzymujemy na gorącym uczynku i nie wiemy, w jakich okolicznościach i kiedy to mienie nabył. Dlatego domniemujemy właśnie, że nabył je 5 lat wstecz. W innych krajach, w Bułgarii, są to okresy wielokrotnie dłuższe. W Wielkiej Brytanii jest to okres 6-letni, co było badane przez Trybunał. Trybunał stwierdził zgodność z konwencją. My wprowadziliśmy okres jeszcze krótszy: 5 lat. Kolejne orzeczenie, bardzo istotne dla naszego projektu. Sprawa Van Offeren przeciwko Holandii. Chodziło tam o sytuację, w której sąd uniewinnił sprawcę od handlu narkotykami, ale sprawca nie był w stanie wskazać, skąd pochodzi jego majątek - cały majątek uległ przepadkowi. Mimo że został uniewinniony od handlu narkotykami, to niemożność wskazania przez niego źródeł pochodzenia majątku naraziła go na utratę tego majątku. Sprawa, powiedziałbym, jak wiele innych w europejskim Trybunale. Taka, powiedziałbym, standardowa dla tego typu orzecznictwa co do kwestii ochrony prawa własności czy domniemania niewinności. Tak że te przykłady trzeba pokazywać, trzeba podawać i pokazywać, jak daleko jesteśmy od standardów europejskich. Żaden z krajów Unii Europejskiej nie pozwoliłby sobie na to, co nasz kraj w ostatnich latach. I dziękuję za to pytanie, pani poseł. Państwo odzyskuje 1% mienia w stosunku do tego, które traci wskutek działalności przestępczej - 1%. W ostatnim roku to było raptem 200 mln zł. Tak że dobry jacht jest wart niemalże 1/4 tej ceny. Nie mamy absolutnie żadnych narzędzi do walki z tego typu przestępczością. Od 2004 r. do 2014 r. liczba działających w Polsce zorganizowanych grup przestępczych wzrosła kilkukrotnie. Wzrost aktywności tych grup w latach ostatnich wynosi 129%. Wskażę tylko też na wielomiliardowe straty Skarbu Państwa, które się równały niemal deficytowi budżetowemu, tylko z przestępczości VAT-owskiej. Tak że kończymy z bezradnością państwa, kończymy z państwem teoretycznym i tego typu rozwiązania, które w wielu innych sprawach obowiązują od wielu lat. Pani poseł zwróciła uwagę na rok 1990. To jest znamienne, bo ustawy włoskie pochodzą właśnie z końca lat 80., ustawy z Wielkiej Brytanii z lat 70. jeszcze, we Francji w latach 90. właśnie w tego typu narzędzia państwo się wyposażyło, a my tych narzędzi, z pełną świadomością, się pozbyliśmy. Tak że można powiedzieć, wracamy wreszcie do cywilizacji. Dziękuję bardzo. [[Oklaski]]
ParlaMint-PL_2022-06-08-senat-43-2.u108	Panie Marszałku! Wysoka Izbo! Przychylając się do słów, które przed chwilą pan marszałek Pęk wygłosił, chciałbym zwrócić uwagę na dwie rzeczy – króciutko, nie będziemy nadużywać państwa cierpliwości. Jedna to jest fakt, że poprawki tak naprawdę były rozpatrywane na posiedzeniu komisji w ciągu niecałych 15 minut, a jak już powiedziano, one stanowią większość materiału tej ustawy. To, co państwo proponujecie w projekcie, jest mniejsze od poprawek, które rozpatrywaliśmy. Tam praca trwała prawie 2 lata… [[A tutaj 15 minut.]] …a tutaj 15 minut. Po drugie, możemy się nie ustrzec błędów związanych z tym, że w międzyczasie zmieniono także inne ustawy w porównaniu z tym, co było na początku, to znaczy w trakcie wchodzenia w procedurę ustawodawczą. No i co najważniejsze, nie wiemy, które poprawki do ustawy, która się zajmuje tą samą materią, czyli ustawy zmieniającej ustawę o Sądzie Najwyższym, zostaną przez Sejm uchwalone, bo głosowanie będzie dopiero jutro. Tak więc głosujemy, tak naprawdę znajdując się na grząskim gruncie, nie mając jasnego stanu prawnego, tego docelowego. Chodzi o to, do czego tak naprawdę dokładamy te poprawki. Ja apeluję do państwa… Pierwszy raz to robię, bo pierwszy raz z taką procedurą się spotykam. Jeśli bardzo chcecie, to oczywiście możemy to przegłosować, ale wspomnicie państwo moje słowa: ta ustawa, a właściwie ta nowelizacja będzie wymagała supernowelizacji przed… no, może nie przed skierowaniem do Sejmu, ale w trakcie prac sejmowych. Jeszcze raz powiem: szkoda, żebyśmy stracili resztki dobrego imienia. [[Oklaski]]
ParlaMint-PL_2020-11-27-sejm-21-3.u375	Panie Marszałku! Wysoka Izbo! W imieniu Komisji Edukacji, Nauki i Młodzieży przedstawiam sprawozdanie o rządowym projekcie ustawy o zmianie nazwy Uniwersytetu Artystycznego w Poznaniu, druki nr 645 i 681. Marszałek Sejmu, zgodnie z art. 37 ust. 1 i art. 40 ust. 1 regulaminu Sejmu, po zasięgnięciu opinii Prezydium Sejmu, skierowała w dniu 30 września 2020 r. powyższy projekt ustawy do Komisji Edukacji, Nauki i Młodzieży do pierwszego czytania. Przedłożony projekt ustawy zakłada zmianę nazwy uczelni Uniwersytet Artystyczny w Poznaniu na Uniwersytet Artystyczny im. Magdaleny Abakanowicz w Poznaniu. Należy podkreślić, że omawiany rządowy projekt ustawy wynika z wniosku Uniwersytetu Artystycznego w Poznaniu, którego Senat uchwałą z dnia 14 października 2019 r. wnosi o zmianę nazwy uczelni. Wniosek ten uzyskał poparcie Fundacji Marty Magdaleny Abakanowicz-Kosmowskiej i Jana Kosmowskiego w Warszawie, która jest spadkobiercą majątku i praw Magdaleny Abakanowicz-Kosmowskiej i Jana Kosmowskiego. Komisja Edukacji, Nauki i Młodzieży po przeprowadzeniu pierwszego czytania oraz rozpatrzeniu projektu ustawy na posiedzeniu w dniu 22 października jednogłośnie wnosi o uchwalenie przez Sejm projektu niniejszej ustawy bez poprawek. Dziękuję bardzo.
ParlaMint-PL_2016-07-06-sejm-22-2.u462	Pani Marszałek! Wysoka Izbo! W imieniu Koła Poselskiego Wolni i Solidarni mam przyjemność przedstawić nasze stanowisko na temat rządowego projektu ustawy o dostępie do zasobów genetycznych i podziale korzyści z ich wykorzystania. Głównym celem procedowanego projektu ustawy jest uregulowanie kwestii związanych z dostępem do zasobów genetycznych i podziałem korzyści z ich wykorzystywania. Polska zobowiązana jest Konwencją o różnorodności biologicznej z 5 czerwca 1992 r. oraz przyjętym w 2010 r. protokołem z Nagoi, które określają równy i sprawiedliwy podział korzyści wynikających z wykorzystywania zasobów genetycznych. Protokół z Nagoi stworzył międzynarodowy system, który ma zapewnić, że kraje dostarczające zasoby genetyczne będą mogły czerpać korzyści zarówno finansowe, jak i pozafinansowe z nowego sposobu wykorzystania tych zasobów. Protokół z Nagoi ma zapobiec praktykom bogacenia się kosztem krajów o wysokiej różnorodności biologicznej. Biorąc pod uwagę to, że zasoby genetyczne odgrywają coraz większą rolę w szeroko pojętej gospodarce, dbałość o wzajemne poszanowanie praw jest niezwykle ważna. Wdrożenie protokołu z Nagoi przez Unię Europejską w zakresie obowiązków użytkowników zasobów genetycznych reguluje rozporządzenie Parlamentu Europejskiego i Rady Europy, a Polska jako członek Unii Europejskiej również zobowiązana jest do wdrożenia protokołu w życie. Poprzez projekt ustawy Polska wywiąże się ze zobowiązań wobec Unii, stwarzając system kontroli użytkowania w Polsce zasobów genetycznych pozyskanych z państw, które prawnie uregulowały dostęp do swoich zasobów zgodnie z protokołem z Nagoi. Kontrolę nad wypełnianiem założeń i rozporządzenia sprawuje minister właściwy do spraw środowiska, który jest jednocześnie organem odpowiedzialnym za wdrażanie konwencji o różnorodności biologicznej oraz protokołu z Nagoi. Procedowana ustawa zawiera również delegację do wydania rozporządzenia ministra środowiska określającego szczegółowy zakres kontroli użytkowników, kierując się potrzebą standaryzacji działań kontrolnych. Projekt ustawy zawiera także przepisy, które wprowadzają administracyjne kary pieniężne za naruszenia w zakresie wykorzystania zasobów genetycznych. W ustawie i odpowiednich rozporządzeniach znajdą się wszelkie szczegóły dotyczące nie tylko sposobu wymierzania kary, ale i jej wysokości, a także możliwości odstąpienia od niej i możliwości umorzenia postępowania wobec konkretnego przedmiotu. Koło Poselskie Wolni i Solidarni popiera dalsze procedowanie rządowego projektu ustawy o dostępie do zasobów genetycznych i podziale korzyści z ich wykorzystania. Dziękuję bardzo.
ParlaMint-PL_2017-12-13-senat-52-2.u86	Ja nie w ramach pytania, mnie chodzi tylko o to, żeby w protokole posiedzenia Senatu nie było zanotowanej fałszywej informacji. Pan senator był łaskaw powiedzieć o wyrokach KRS. Żeby nie było niejasności: Krajowa Rada Sądownictwa nie wydaje żadnych wyroków. Bo z tamtej wypowiedzi wyszło… A więc ja, Jerzy Fedorowicz, nieprawnik, prostuję tę wypowiedź. [[Głos z sali: Dziękuję.]]
ParlaMint-PL_2016-11-29-sejm-31-1.u414	Pani Marszałek! Panie Ministrze! Wysoki Sejmie! W imieniu Koła Poselskiego Wolni i Solidarni przedstawiam stanowisko w sprawie rządowego projektu ustawy o zmianie ustawy o funkcjonowaniu górnictwa węgla kamiennego oraz ustawy o zmianie ustawy Prawo geologiczne i górnicze oraz niektórych innych ustaw, druki nr 996 i 1012. Pierwotnie w projekcie ustawy znajdowały się dwa merytoryczne artykuły. Pierwszy z nich dotyczył nowelizacji, która umożliwiała wykorzystywanie metanu w likwidowanych zakładach górniczych lub w ich oznaczonych częściach bez konieczności uzyskania koncesji węglowodorowej. Zasadny jest argument wskazujący na przewlekłość procesu prowadzącego do uzyskania koncesji węglowodorowej. Ponadto wstrzymywanie usuwania metanu w likwidowanych zakładach górniczych w sposób poważny może pogorszyć bezpieczeństwo pracy, bezpieczeństwo powszechne oraz niekorzystnie wpływać na ochronę środowiska poprzez emisję metanu do atmosfery. Zatem przyjęcie zaproponowanego rozwiązania legislacyjnego istotnie przyspieszy wykorzystanie metanu w kopalniach lub w ich częściach przeznaczonych do likwidacji. Poza tym w projekcie ustawy dokonano korekt mających na celu wyeliminowanie wątpliwości przy interpretowaniu nieostrych pojęć „roboty” oraz „zlikwidowane podziemne zakłady górnicze”. Dotychczas nie było wiadomo, czy przez pojęcie robót należało rozumieć każdą aktywność, każdą robotę, czy tylko roboty geologiczne i górnicze. Powodowało to trudności w zakresie stosowania pojęcia podziemnych zakładów górniczych, gdyż nie skonkretyzowano, czy chodzi o każdy podziemny zakład górniczy, w którym kiedykolwiek prowadzono eksploatację, czy tylko o zakład górniczy w rozumieniu obecnych przepisów ustawy. W rezultacie ustawa była stosowana do podmiotów udostępniających podziemne zakłady górnicze wyłącznie na cele turystyczne. Drugi merytoryczny artykuł w przedłożeniu rządowym dotyczył nowelizacji przepisów ustawy z dnia 11 lipca 2014 r. o zmianie ustawy Prawo geologiczne i górnicze w zakresie doprecyzowania pojęć związanych z prawidłowym prowadzeniem robót we wszystkich zlikwidowanych podziemnych wyrobiskach. Ponadto w przedłożonym projekcie zaproponowano wydłużenie czasu obowiązywania przepisów wykonawczych, wydanych na podstawie art. 110 ustawy z dnia 9 czerwca 2011 r. Prawo geologiczne i górnicze. Na etapie prac w Komisji do Spraw Energii i Skarbu Państwa oraz Komisji Ochrony Środowiska, Zasobów Naturalnych i Leśnictwa zostały wprowadzone w pełni akceptowane przez Koło Poselskie Wolni i Solidarni poprawki dotyczące finansowania potrzeb geologii na rzecz kraju oraz poprawki dotyczące statutu Państwowego Instytutu Geologicznego, które w naszej ocenie pozwolą na usprawnienie pracy administracji geologicznej. Na marginesie prowadzonych prac legislacyjnych należy zauważyć, iż zasadniczo zmieniło się otoczenie społeczno-gospodarcze, jak i zmieniła się praktyka prowadzenia działalności geologiczno-górniczej oraz gospodarki surowcowej. W sposób istotny zmieniły się także regulacje prawne dotyczące zagospodarowania przestrzennego oraz form i zakresu ochrony przyrody. Powstały nowe zjawiska powodujące kolizję branżowych norm prawnych i dotyczących zagospodarowania przestrzennego i gminnych planów rewitalizacji oraz konkurencji w dostępie do terenu i infrastruktury. Wymaga to wprowadzenia do polskiego systemu prawnego pełnej ustawowej regulacji, koherentnej ze światowymi standardami i przepisami unijnymi. Nowe Prawo geologiczne i górnicze obejmujące gospodarkę zasobami surowców i ochronę geologiczną zasobów surowcowych kraju powinno być kodeksową, jednolitą regulacją systemowo i spójnie powiązaną z regulacjami dotyczącymi Prawa wodnego, ochrony środowiska, planowania i zagospodarowania przestrzennego, gospodarki nieruchomościami, ochrony gruntów rolnych i leśnych oraz zachowania narodowego charakteru strategicznych zasobów naturalnych kraju. Oczekujemy od właściwych ministerstw podjęcia intensywnych prac mających na celu przygotowanie projektu systemowej regulacji prawnej w przedmiotowym zakresie. Pani Marszałek! Wysoka Izbo! Posłowie Koła Poselskiego Wolni i Solidarni poprą rządowy projekt ustawy o zmianie ustawy o funkcjonowaniu górnictwa węgla kamiennego oraz ustawy o zmianie ustawy Prawo geologiczne i górnicze oraz niektórych innych ustaw. Dziękuję bardzo. [[Oklaski]]
ParlaMint-PL_2021-10-28-sejm-40-1.u425	Pani Marszałek! Wysoka Izbo! Sam fakt, że emerytury przyznawane za opiekę nad chorym dzieckiem są niższe niż wspomniany zasiłek, jest kompromitujący dla tego rządu. Dlaczego osoby sprawujące opiekę nad chorym dzieckiem nie są traktowane na równi z pozostałymi osobami wykonującymi w Polsce pracę zarobkową? Dlaczego nie dotyczy ich ustawa o wynagrodzeniu minimalnym? Przecież one nie odpoczywają. Ci ludzie pracują bardzo ciężko na etatach po 24 godziny na dobę. Uprzejmie proszę pana ministra o odpowiedź na piśmie.
ParlaMint-PL_2018-11-09-sejm-71-3.u124	...że całe finansowanie może być uruchomione w drodze porozumienia, które zawarte jest przez ministra właściwego do spraw gospodarki z gminą, czyli do 100 tys. mieszkańców. [[Oklaski]]
ParlaMint-PL_2019-05-08-senat-78-1.u101	Dziękuję bardzo. Tak, potwierdzam, że będziemy gotowi na 1 września. Mamy te numery kont w systemach informatycznych obecnie, ale może się okazać, że niektóre z tych numerów kont będą wymagały pewnej adaptacji, a to dlatego, że istnieją takie firmy, które korzystają z rachunków bankowych tzw. prywatnych. Te rachunki bankowe prywatne niestety będą musiały zostać zastąpione rachunkami rozliczeniowymi na potrzeby tej ustawy. Tutaj będziemy oczekiwali akcji ze strony podmiotu gospodarczego – on będzie musiał zgłosić właściwy rachunek na tę listę. To w zasadzie tyle. [[Jeśli można dopytać…]]
ParlaMint-PL_2019-12-20-sejm-02-3.u288	Pani Marszałek! Wysoka Izbo! Będę mówiła bardzo krótko, tak jak obiecałam pani marszałek, czyli przez 1 minutę. Mam nadzieję, że nie przekroczę tego czasu. Jestem dzisiaj ostatnim mówcą i z tej trybuny chciałabym złożyć życzenia wszystkim Polakom, zapewniając, że ten rok, który nadchodzi, będzie dla nas rokiem pracy i starań o dobro każdego Polaka. Kieruję je do wszystkich Polaków, do tych znajdujących się zarówno się w Polsce, jak i poza granicami, rozsianych po całym świecie, do tych, którzy jako repatrianci przyjeżdżają do nas, do tych, którzy korzystają z Karty Polaka, do tych, którzy mieszkają poza granicą. Jestem głęboko przekonana, że nie tylko w imieniu swoim, ale także całego parlamentu kieruję do państwa życzenia, by te piękne święta, które nadchodzą, minęły w spokoju, radości, takiej rodzinnej radości, by były pięknym czasem i by ten rok, który jest przed nami, rok ważnych dla Polski wydarzeń o wymiarze historycznym, ale przede wszystkim dla każdego z nas rok ważny, bo kolejny rok naszego życia, a życie niesie rzeczy różne, rzeczy dobre, ale może i będą różne chmurki... Życzę, by tych chmurek było jak najmniej, a radości - jak najwięcej. Tego życzę, jak niektórzy mówią, 60 mln Polaków, blisko 40 mln w Polsce i blisko 20 mln poza granicami. Dziękuję bardzo. [[Oklaski]]
ParlaMint-PL_2020-01-17-senat-03-3.u31	Panie Marszałku! Wysoka Izbo! Sprawa, którą się zajmujemy, tak naprawdę ma 3 aspekty: polityczny, prawny i, nazwałbym to, unijny, ale lepiej będzie powiedzieć, że suwerennościowy. Aspekt polityczny jest chyba najprostszy. Opozycja, ale nie tu, w Senacie ‒ oczywiście opozycja w stosunku do rządu ‒ znalazła temat czy też sam przyszedł ten temat, nazwijmy to tak, w którym może w sposób mniej lub bardziej skuteczny pokazać swoje zdanie, pokazać swoje stanowisko przy pomocy sił zewnętrznych, czyli nie tylko przy pomocy własnych sił i środków, ale i zewnętrznych. Znalazła pewną grupę społeczną… I tutaj chciałbym wyraźnie zaznaczyć, że według mnie grupę nie wszystkich sędziów. Większość sędziów pewnie chciałaby po prostu normalnie orzekać, sprawować swoją zaszczytną funkcję w imieniu Rzeczypospolitej i czerpać z tego satysfakcję, a także m.in. mieć świadomość, że ich funkcja, ich powołanie ma wysokie poparcie społeczne. Ale jest też grupa sędziów ‒ sami się tak nazwali, więc będziemy tego określenia używać, jest najbardziej dosadne, ale chyba najprostsze – „nadzwyczajna kasta”, stosunkowo nieliczna, tyle że krzykliwa, co jakiś czas sama wychodzi, krzyczy, manifestuje, no, z poparciem mediów. I tak to właśnie opozycja, wykorzystując z jednej strony tę grupę, z drugiej strony przychylne media, a z trzeciej strony przychylne środowiska na zewnątrz, środowiska europejskie, o czym dalej… To jest nieefektywne, na razie wydaje się, że to jest nieefektywne, proszę zauważyć, że to nie wywarło – chociaż protesty były znacznie wcześniej, nie tylko przed procedowaniem nad tą ustawą – większego wpływu na wybory. Mówiąc inaczej, większość społeczeństwa albo odnosi wrażenie, że przyczyny tego protestu czy tej akcji antyrządowej są fałszywe, są oparte na fałszywych przesłankach, dlatego też ich skutki będą fałszywe, nieprzystające do rzeczywistości, albo po prostu się tym nie interesuje, ma inne problemy, ważniejsze dla przeciętnego polskiego obywatela. Ale, tak jak powiedziałem, jest to w miarę proste, środowiska sprzyjające same się zgłaszają. Dlaczegoż tego nie wykorzystać? Tyle tylko, że publiczne, polityczne wykorzystanie tego procesu rodzi pewne konsekwencje. Ja nie mówię, że to jest wywarcie wpływu na środowisko sędziowskie, choć po części także – o czym dalej – ale ma to konsekwencje bardziej dalekosiężne. To jest próba destabilizacji prawa, to jest niestety także próba przedstawienia Polski na zewnątrz, np. w Unii Europejskiej, w niekorzystnym świetle. To być może do tych, którzy używają tych metod, jeszcze nie dociera, ale po jakimś czasie będziemy widzieć tego efekty. To był aspekt polityczny. Jak mówię… Właściwie już wystarczy na ten temat. Jest też aspekt prawny. Faktem jest, że to zjawisko… albo może inaczej: problemy, które są związane z tą ustawą, ale także z tym, co się wokół tej ustawy dzieje, są skomplikowane, ale to są problemy związane z językiem prawnym, które dla nieprawników są bardzo często niezrozumiałe, dlatego czytają oni tylko nagłówki w tabloidach albo tytuły artykułów, nie wczytują się w poszczególne akty prawne, a rzadko są one cytowane. I tak np. niedawno, w trakcie tej dyskusji, dowiedziałem się że art. 8 ust. 1 konstytucji w Polsce nie obowiązuje. Dlaczego tak jest? Dlatego że używa się sformułowania, że prawo unijne jest ponad prawem polskim. Ktoś, kto używa takiego sformułowania, proszę państwa, kłamie albo nie wie, co mówi. To jest to, o czym mówił pan prof. Seweryński. No, ja to mówię w bardziej dosadny sposób. Dlaczego? Dlatego że art. 8 ust. 1 mówi wyraźnie „Konstytucja jest najwyższym prawem Rzeczypospolitej Polskiej”. Potwierdził to Trybunał Konstytucyjny jeszcze w 2005 r. – „wasz” Trybunał, bo takie pojęcie też jest używane – w wyroku K 18/14. A nad tym się nie dyskutuje. Jeśli ktoś używa pojęcia „prawo nad prawem”, to mówi, używając konglomeratu, ponieważ prawo to jest i konstytucja, i ustawy, i rozporządzenia, i umowy międzynarodowe. Polska konstytucja jest nad wszystkimi innymi źródłami prawa, czyli każde inne źródło prawa polskiego stosowanego w Polsce musi być z polską konstytucją zgodne. To wynika z tekstu konstytucji, z samego tekstu, ale także z wyroków Trybunału Konstytucyjnego, też z tych wcześniejszych, sprzed ponad 15 lat. Jeśli ktoś mówi inaczej, używa zbitki „prawo nad prawem” i mówi, że prawo unijne jest ponad prawem polskim, to mówi częściowo nieprawdę, bo na pewno nie jest nad konstytucją. To oznacza, że albo kłamie i ma tego świadomość… A to tutaj, na tej sali usłyszeliśmy. A więc albo ma tego świadomość, ale chce, żeby było inaczej, czyli zafałszowuje świadomie rzeczywistość, albo tego nie rozumie. Ktoś przeczytał gdzieś, dana osoba przeczytała sformułowanie „prawo unijne jest ponad prawem polskim” i tym się posługuje. Ja tutaj nie zwracam się może do państwa – chociaż, tak jak mówię, słyszałem to sformułowanie na tej sali przed 2 czy 3 dniami, no, przed 2 dniami – zwracam się raczej do tych, którzy będą czytać protokół albo oglądają nas. Ktoś, kto mówi państwu w oczy, że prawo unijne jest ponad prawem polskim, to albo kłamie, albo tego nie rozumie, że tak powiem krótko. Czasami jest też tak, że jest zła wola, to znaczy zła wola przeważa nad… Mówię o aspektach prawnych, oczywiście. A więc czasem zła wola w prezentacji przepisu, normy prawnej przeważa nad nieznajomością prawa. Bo jeśli ja ciągle słyszę, że KRS jest obsadzona w sposób wadliwy… A przecież był wyrok Trybunału Konstytucyjnego, który mówił, że KRS przynajmniej w aspekcie obsadzania sędziów, którzy są członkami KRS… że przepis, który o tym mówi, jest zgodny z konstytucją. No to chyba ktoś kłamie, znowu czegoś nie rozumie albo ma coś innego na myśli, tylko używa nie tych pojęć, co trzeba. Teraz chciałbym się odnieść do 2, no, właściwie 3 zasadniczych zarzutów związanych z tą ustawą, które padają z państwa strony. Zarzut pierwszy: ta ustawa narusza zasady niezawisłości i niezależności sądów. Ja nie jestem ekspertem, ale gdyby tak było i miałbym przeświadczenie, że tak jest, to po prostu w tym przypadku albo zwróciłbym się do prezydenta o kontrolę wstępną tej ustawy przed podpisaniem – bo ma taką możliwość, żeby tę ustawę przed podpisaniem przekazać do Trybunału Konstytucyjnego – albo też zebrałbym podpisy 30 senatorów i sam bym wystąpił z wnioskiem do Trybunału Konstytucyjnego. Wreszcie może wystąpić z tym wnioskiem sam pan marszałek. Marszałek Senatu też ma takie prawo, podobnie jak pan rzecznik praw obywatelskich, który już czmychnął z tej sali. To po co powtarzają, że ta ustawa jest niezgodna z konstytucją, jeśli nie mają takiego prawa, a mogą wykorzystać inne prawo, żeby ten fakt stwierdzić lub obalić? O co tu chodzi? [[Przewodnictwo obrad obejmuje wicemarszałek Michał Kamiński]] Panie Senatorze, przepraszam, minęło 10 minut. Jak szybko ten czas leci. Pozwolę sobie potem skończyć to wystąpienie, przy następnej… [[Oklaski]]
ParlaMint-PL_2017-01-26-sejm-34-4.u441	Panie Marszałku! Panie i Panowie Posłowie! Wczoraj [[Gwar na sali, dzwonek]] w uzasadnieniu tego projektu ustawy słyszeliśmy, że to rozwiązanie polegające na obsadzaniu dyrektorów sądów przez ministra sprawiedliwości - bez konkursu, bez niczego, praktycznie wedle uznania - to jest cudowny sposób na usprawnienie pracy... [[Głos z sali: Elewarr to jest.]] ...wymiaru sprawiedliwości, na usprawnienie pracy sądów. Ja bym prosił przedstawiciela Ministerstwa Sprawiedliwości, żeby dać jakiś jeden dowód na to, w jaki sposób to rozwiązanie ma przynieść to rzekome usprawnienie, bo ja, szanowni państwo, Wysoka Izbo, nie znam jeszcze takiego przypadku, żeby gdzieś, w jakiejkolwiek organizacji, w jakimkolwiek podmiocie gospodarczym, dwuwładza cokolwiek usprawniała. Dziękuję bardzo. [[Oklaski]]
ParlaMint-PL_2018-04-13-sejm-61-3.u56	Panie Marszałku! Wysoka Izbo! Przedstawiam dodatkowe sprawozdanie Komisji Rolnictwa i Rozwoju Wsi oraz Komisji Polityki Społecznej i Rodziny o rządowym projekcie ustawy o zmianie ustawy o ubezpieczeniu rolników oraz niektórych innych ustaw, druk nr 2334. Sejm na 61. posiedzeniu w dniu 12 kwietnia 2018 r., zgodnie z art. 47 ust. 1 regulaminu, skierował ponownie projekt ustawy zawarty w druku nr 2408 do Komisji Rolnictwa i Rozwoju Wsi oraz Komisji Polityki Społecznej i Rodziny w celu rozpatrzenia poprawek zgłoszonych w drugim czytaniu. Komisje po rozpatrzeniu na posiedzeniu w dniu wczorajszym 15 poprawek rekomendują przyjęcie dwóch poprawek o charakterze doprecyzowującym i odrzucenie pozostałych 13 poprawek o charakterze merytorycznym oraz przyjęcie ustawy w całości. Dziękuję. [[Oklaski]]
ParlaMint-PL_2017-07-20-sejm-46-3.u368	Dziękuję. Panie Marszałku! Pani Premier! Wysoka Izbo! Zanim zadam pytanie, pozwolę sobie w imieniu bydgoszczan, w imieniu mieszkańców Nakła i całego regionu podziękować państwu za te dwie poprawki. Przypomnę, jedna z nich tworzy obszar, tworzy region wodny Noteci, a druga w konsekwencji tworzy Regionalny Zarząd Gospodarki Wodnej w Bydgoszczy. Proszę państwa, tym samym Bydgoszcz przestanie być w końcu miastem, w którym jest kilka śluz podległych dwóm różnym zarządom. To był jakiś koszmar. Pytanie do pani premier: Czy w konsekwencji tych dwóch poprawek, tak naprawdę jednej inicjatywy, w konsekwencji podpisanego porozumienia AGN, w konsekwencji tych wszystkich pozytywnych dla mojego miasta rzeczy, jakie się dzieją ostatnio, możemy być pewni, że Bydgoszcz lada moment będzie wodną stolicą Polski? [[Oklaski]]
ParlaMint-PL_2019-03-21-senat-75-2.u149	Dziękuję, Panie Senatorze. Informuję, że lista mówców została wyczerpana. Informuję, że wnioski o charakterze legislacyjnym na piśmie złożyli pan senator Czerwiński i pan senator Cichoń. Zamykam dyskusję. Czy przedstawiciel rządu chce ustosunkować się do złożonych wniosków? Dziękuję. W związku z tym, że zostały złożone wnioski o charakterze legislacyjnym, Senat kieruje projekt ustawy do Komisji Ustawodawczej, Komisji Praw Człowieka, Praworządności i Petycji oraz Komisji Samorządu Terytorialnego i Administracji Państwowej. Przystępujemy do rozpatrzenia… Przepraszam, pan senator Cichoń złożył wniosek o wyznaczenie komisjom terminu przygotowania dodatkowego sprawozdania w celu przeprowadzenia trzeciego czytania projektu ustawy jeszcze na tym posiedzeniu Senatu. Jeżeli nie usłyszę sprzeciwu, to uznam, że Senat przyjął przedstawiony wniosek. Sprzeciwu nikt nie zgłasza. Przechodzimy do następnego punktu. Przystępujemy do rozpatrzenia punktu siedemnastego porządku obrad: ustawa o uregulowaniu niektórych spraw w związku z wystąpieniem Zjednoczonego Królestwa Wielkiej Brytanii i Irlandii Północnej z Unii Europejskiej i Europejskiej Wspólnoty Energii Atomowej bez zawarcia umowy, o której mowa w art. 50 ust. 2 Traktatu o Unii Europejskiej. Tekst ustawy zawarty jest w druku nr 1128, a sprawozdanie komisji ‒ w druku nr 1128 A. Proszę sprawozdawcę Komisji Rodziny, Polityki Senioralnej i Społecznej oraz Komisji Samorządu Terytorialnego i Administracji Państwowej, pana senatora Andrzeja Kamińskiego, o przedstawienie sprawozdania komisji.
ParlaMint-PL_2022-04-27-sejm-53-1.u491	Tak, pan minister Soboń najwyraźniej nie tyle źle zrozumiał moją wypowiedź, dlatego że ona była tak prosta, że średnio rozgarnięty szympans by ją zrozumiał, ile jej po prostu nie usłyszał, dlatego że ja ani słowem nie wspomniałam o karach nakładanych za Turów. Mówiłam tylko i wyłącznie - i mogę to powtórzyć - o karach, które są nakładane za istnienie nielegalnej, sprzecznej z polskim prawem Izby Dyscyplinarnej. Dziękuję.
ParlaMint-PL_2021-03-24-senat-22-1.u356	Dziękuję bardzo, Panie Marszałku. Pani Minister, ja jeszcze nawiążę do tego mojego poprzedniego pytania. Pani wspomniała o tym funduszu kompensacyjnym. To był zapowiadany fundusz. Proszę powiedzieć, kiedy będzie ustawa, która dotyczy tego funduszu. Jak rozumiem, ten fundusz będzie określał zarówno… będzie ewentualnie gwarantował wypłatę odszkodowań w przypadku właśnie tych błędów medycznych związanych z obecnie procedowaną ustawą – bo tak rozumiem pani wypowiedź – ale również w związku ze szczepionkami. Bo o ile wiem, producenci szczepionek przeciwko COVID nie biorą odpowiedzialności za szczepionki. I teraz rodzi się pytanie: w jaki sposób osoby, które ewentualnie doświadczyły negatywnego skutku tej szczepionki, mają dochodzić odszkodowania? Bo właśnie temu miał służyć fundusz kompensacyjny. No, proces szczepionkowy w tej chwili już trwa, a funduszu, jak rozumiem, ciągle nie ma. Dziękuję.
ParlaMint-PL_2018-11-23-senat-67-3.u374	Pani Prezes, ponieważ w sprawie chodzi o 23 sędziów, to czy mogłaby pani prezes podać, jaką mniej więcej liczbę spraw tych 23 sędziów rozpatruje w skali roku? Bo skoro taką walkę prowadzimy, tyle miesięcy czy lat, to zawsze powstaje pytanie – jak to Rzymianie mówili: de minimis praetor non curat – czy w ogóle warto prowadzić całą tę wojnę, która już tak długo trwa. Bo można było to na samym początku troszeczkę inaczej rozstrzygnąć. Ja zresztą zwracałem uwagę na te niebezpieczeństwa, które się zrealizowały teraz w postępowaniu przed trybunałem w Luksemburgu.
ParlaMint-PL_2016-12-14-sejm-32-2.u841	Panie Marszałku! Wysoka Izbo! O każdej organizacji świadczą ludzie. Stąd pytanie do pani premier: Na jakich pracownikach, na jakich kadrach zamierza oprzeć swoją działalność Prokuratoria Generalna Rzeczypospolitej Polskiej? Na pewno nie na tych, którzy pracują w prokuratorii od 1 stycznia 2006 r., ponieważ obecnie przyjmowana ustawa takiej pracy tym pracownikom, tym ludziom tam zatrudnionym nie gwarantuje. Wydawać by się mogło, że chodzi tutaj o model zatrudniania w prokuratorii w okresie międzywojennym. Stąd moje pytanie w trakcie pierwszego czytania do pani premier. Oczywiście z odpowiedzią było jak zwykle. Lektura obecnego tekstu ustawy o Prokuratorii Generalnej Rzeczypospolitej Polskiej dowodzi, że pisaniu tej ustawy towarzyszyła tęsknota za zupełnie innymi czasami. Co o tym świadczy? Świadczy o tym przede wszystkim artykuł oznaczony liczbą 68. Co w tym artykule jest postanowione? [[Dzwonek]] Mianowicie to, że do czasu pracy radcy prokuratorii zalicza się czas pracy w Polskiej Partii Robotniczej, rok 1948. [[Czas minął!]]
ParlaMint-PL_2017-10-13-sejm-49-4.u39	Szanowna Pani Marszałek! Panie i Panowie Posłowie! Państwo Ministrowie! Chcę przypomnieć dwie daty. 23 lipca 2015 r. miałam zaszczyt przedstawiać w imieniu Platformy Obywatelskiej projekt ustawy o szczególnych zasadach restrukturyzacji tzw. kredytów walutowych. Nie udało się. Państwo z PiS mówili wtedy: trzeba przewalutować po kursie z dnia zaciągnięcia kredytu. 10 września 2015 r. przedstawiałam projekt ustawy, o którym dzisiaj mówimy, tj. tej nowelizacji ustawy o Funduszu Wsparcia Kredytobiorców. To my przygotowaliśmy ten projekt. Państwo cały czas mówili, że to są złe projekty, że nie rozwiązują problemów. I co dzisiaj? Dzisiaj nie rozwiązujecie żadnego problemu. Trwa praca w komisji, w podkomisji, dotycząca kredytów walutowych. My też mamy swoje opinie i swoje projekty w tej sprawie. To jest tak, jakbyście państwo wracali do roku 2006, kiedy pani premier Gilowska mówiła, że Polacy, zaciągając kredyty walutowe, mają prawo ryzykować. Dzisiaj ryzykuje swoją dobrą opinię pan prezydent Duda, nie przedstawiając żadnego projektu. To jest tak, jak powiedziała wczoraj pani poseł Hrynkiewicz: Polacy mogą wyjeżdżać. [[Dzwonek]] Państwo pokazali, Polacy rozwiązują te sprawy sami. Udała się prezydentowi tylko ustawa dotycząca solariów. My będziemy nad tym pracować, bo my poważnie traktujemy Polaków, ale państwo nie zrobili nic. Złamaliście wszystkie obietnice, to niehonorowe. Dziękuję bardzo. [[Oklaski]]
ParlaMint-PL_2017-03-22-sejm-38-1.u36	Pani Marszałek! Wysoka Izbo! Panie Ministrze! Przedstawiam sprawozdanie Komisji Nadzwyczajnej do spraw zmian w kodyfikacjach w przedmiocie nowelizacji ustawy Kodeks karny i niektórych innych ustaw, to jest druk nr 1231, sprawozdanie jest zawarte w druku nr 1343. Komisja po rozpatrzeniu projektu ustawy na posiedzeniach w dniu 9 lutego, to było posiedzenie podkomisji stałej do spraw zmian w Kodeksie karnym, i Komisji Nadzwyczajnej w dniu 8 marca 2017 r., wnosi o uchwalenie tego projektu. Komisja wprowadziła poprawki. Poprawka dotyczy art. 42 § 1 Kodeksu karnego, jest to dodanie § 1a w brzmieniu: Sąd orzeka zakaz prowadzenia wszelkich pojazdów mechanicznych w razie skazania za przestępstwo określone w art. 178 lub art. 180a i w przypadku art. 244, jeżeli czyn sprawcy polegał na niezastosowaniu się do zakazu prowadzenia pojazdów mechanicznych. Celem tej poprawki było zharmonizowanie regulacji dotyczących obligatoryjnego orzekania środka karnego w postaci zakazu prowadzenia wszelkich pojazdów mechanicznych. W dotychczasowej propozycji obowiązek orzeczenia tego zakazu dotyczył sprawców przestępstw polegających na niezastosowaniu się do decyzji właściwego organu o cofnięciu uprawnienia do kierowania pojazdami, penalizacja tego czynu była w art. 180a Kodeksu karnego, oraz tzw. ucieczki przed organem kontroli ruchu drogowego, art. 178b Kodeksu karnego. Należy jednak zauważyć, że wprowadzając obowiązek orzekania takiego zakazu w odniesieniu do sprawców, którzy naruszyli tzw. administracyjny zakaz prowadzenia pojazdu, rozważyć trzeba sytuację prawnokarną sprawców, którzy nie zastosowali się do zakazu prowadzenia pojazdów orzeczonego przez sąd. Takie zachowanie jest penalizowane przez art. 244 Kodeksu karnego i w odniesieniu do sprawców, którzy naruszyli ten zakaz karny, nie jest przewidziany obowiązek orzeczenia zakazu prowadzenia pojazdów z punktu widzenia aksjologicznego. Zakaz prowadzenia pojazdów orzekany przez sądy odnosi się do poważniejszych naruszeń bezpieczeństwa i porządku na drogach, z reguły stanowiących przestępstwo. Nie znajduje zatem uzasadnienia w przyjętej hierarchii wartości orzekanie obligatoryjnego środka karnego w wypadku niezastosowania się sprawcy do decyzji administracyjnej o cofnięciu uprawnień. Pominięcie zaś tego rozstrzygnięcia w sytuacji niezastosowania się do środka karnego o takiej samej treści orzeczonego przez sąd... I stąd w tej poprawce mamy wyłączenie z art. 244 zakazu prowadzenia pojazdów mechanicznych. Przypomnę, że w tym artykule penalizowane są naruszenia bardzo wielu zakazów i nakazów. Kolejna poprawka dotyczy przepisu, który został wprowadzony, mianowicie dotyczy to art. 3 ustawy, który mówi o tym, że w Kodeksie postępowania karnego w art. 213 po § 1a dodaje się § 1b w brzmieniu: W postępowaniu w sprawach o przestępstwa w ruchu lądowym określone w rozdziale XXI Kodeksu karnego należy także uzyskać informacje z centralnej ewidencji kierowców oraz z ewidencji kierowców naruszających przepisy ruchu drogowego prowadzonej przez Policję, dotyczące oskarżonego. Jeżeli od sporządzenia tych informacji upłynął okres 6 miesięcy, należy uzyskać je ponownie. Wprowadzenie przepisu przejściowego jest umiejscowione w art. 7, już po przyjęciu sprawozdania podkomisji stałej i posiedzenia Komisji Nadzwyczajnej z 8 marca tego roku: W sprawach, o których mowa w art. 3 niniejszej ustawy, wszczętych i niezakończonych do dnia jej wejścia w życie, stosuje się przepisy ustawy zmienianej w art. 3, w brzmieniu nadanym niniejszą ustawą. To jest obowiązek sprawdzenia przez sąd, bo nieraz te postępowania toczą się dłużej niż 6 miesięcy, chodzi o to, żeby sąd zwracał się do CEPiK-u o informacje, czy nie było w wypadku osoby podejrzanej czy też już oskarżonej na etapie postępowania sądowego naruszenia przepisów w zakresie ruchu drogowego. Ustawa wejdzie w życie po upływie 14 dni od dnia ogłoszenia, z wyjątkiem art. 5 pkt 1, który wejdzie w życie z dniem 1 stycznia 2018 r., a przypomnę, że ten artykuł mówi o zmianach dotyczących formularzy mandatów karnych oraz przydziału serii i numerów mandatów karnych generowanych przy wykorzystaniu systemu teleinformatycznego. Tutaj oczywiście musi być czas na przygotowanie tych formularzy. Właściwy do tego będzie minister ds. finansów publicznych. Może jeszcze krótko zasygnalizuję, jakie rozwiązania w tym projekcie budziły wątpliwości czy odmienne poglądy prawne. Przede wszystkim chodzi o zmianę dotyczącą sprawy umiejscowionej czy stanu faktycznego umiejscowionego w art. 188b penalizującym zachowania osób, które pomimo wydania przy użyciu sygnałów dźwiękowych i świetlnych przez osobę uprawnioną do kontroli ruchu drogowego, poruszającą się pojazdem lub znajdującą się na statku wodnym albo powietrznym polecenia zatrzymania pojazdu mechanicznego nie zatrzymują niezwłocznie pojazdu i kontynuują jazdę. Chcę tutaj podkreślić, że do tej pory takie zachowanie to było wykroczenie. Obecnie ze względu na dużą liczbę takich sytuacji - w przestrzeni publicznej były informacje dotyczące niestosowania się do sygnałów dźwiękowych tych osób, którym służą uprawnienia do kontroli ruchu drogowego, ucieczki często zakończone wypadkami, niszczeniem mienia, niszczeniem przydrożnych przystanków, ogrodzeń, nieraz kończyło się to także ciężkimi uszkodzeniami ciała innych uczestników ruchu drogowego, a niestety również przypadkami śmiertelnymi - penalizacja takich zachowań wydaje się jak najbardziej uzasadniona. Jest tutaj kwestia tego rodzaju - na co należy zwrócić uwagę - że to przestępstwo będzie można popełnić tylko z winy umyślnej. To nie jest tak, że penalizuje się przestępstwo z winy nieumyślnej, czyli na skutek lekkomyślności czy zaniedbania, że ktoś np. z przyczyn technicznych nie mógł niezwłocznie zatrzymać pojazdu i kontynuował jazdę. Chcę jeszcze zwrócić uwagę na koniunkcję, że te dwa sygnały - dźwiękowy i świetlny - muszą występować łącznie. Jeżeli będzie użyty tylko jeden, to nie będą spełnione przesłanki, znamiona z art. 178b. Wątpliwości budziła również zmiana w art. 2 dotycząca terminu przedawnienia z Kodeksu wykroczeń. Do tej pory termin był mierzony w ten sposób, że karalność wykroczenia ustawała, jeżeli od czasu jego popełnienia liczono rok. Mogło to być przedłużone do 2 lat, ale nieraz okres wszczęcia postępowania zaczynał się tuż przed upływem okresu przedawnienia i ci, którzy byli obwinieni, wykorzystywali to w różny sposób, przedłużając postępowanie, i niejednokrotnie już na etapie postępowania odwoławczego te wykroczenia były przedawnione i sądy odwoławcze niekiedy, gdy postępowanie w I instancji trwało dłużej, musiały wydawać orzeczenia umarzające postępowanie. Obecnie nowelizacja to zmienia, bieg liczy się od wszczęcia postępowania i wówczas karalność ustaje z upływem 2 lat od zakończenia tego okresu. To jest zrobione po to, żeby w tych sprawach można było wydawać merytoryczne orzeczenia, a nie umarzać postępowanie na skutek przedawnienia. Dziękuję bardzo za uwagę i proszę Wysoką Izbę o przyjęcie sprawozdania.
ParlaMint-PL_2016-05-12-sejm-18-2.u76	Pani Marszałek! Wysoka Izbo! Na początku chcę podziękować pani poseł Anicie Czerwińskiej i pani poseł Katarzynie Czocharze za to pytanie. Dziękuję dlatego, że postawienie tej sprawy dzisiaj w Sejmie przyspieszy prowadzone już dalsze działania w tej sprawie, bo rzeczywiście jest czymś zupełnie niezrozumiałym - to jest najłagodniejsze określenie, jakiego można użyć - żeby po ponad 25 latach Polski suwerennej i niepodległej jeszcze miała miejsce gloryfikacja komunizmu, systemu totalitarnego, antypolskiego, który zabrał nam niepodległość na półwiecze i, jak widać, swoje echa zostawił jeszcze na długo. Chcę powiedzieć, że w znacznie szerszym zakresie, niż to wynika z pytania, są w tej chwili podejmowane w Ministerstwie Spraw Wewnętrznych i Administracji, a także w Policji działania, które mają doprowadzić do zerwania z tamtą epoką. Jak pani poseł na pewno wie, już podjęliśmy stosowne decyzje w zakresie polityki kadrowej. Przyjęliśmy takie kryterium, że awansując w Policji funkcjonariuszy do funkcji kierowniczych, nie uwzględniamy tych, którzy zaczynali swoją służbę w aparacie PRL: w SB, w MO czy w innych formacjach. Wreszcie dajemy szansę funkcjonariuszom młodszym, choć już nie tak bardzo młodym, bo właściwie oni wszyscy zaczynali w latach 90., na początku, pod rządami ustawy o Policji i dzisiaj już mają uprawnienia emerytalne. Czas najwyższy dać im szansę, żeby się sprawdzili. Dajemy tę szansę w nowych nominacjach, których dokonujemy. Ta zasada jest obowiązująca. Jeżeli chodzi o sferę symboliki, to ona jest wyrazem czegoś znacznie głębszego. To jest kwestia postaw, to jest kwestia wartości i w takim kontekście to odczytujemy. Pani poseł, te działania, które podejmiemy, o których zaraz powiem, czy które już podejmujemy, nie tylko będą dotyczyły usunięcia z obiektów Policji tablic i pomników - jak napisano, sformułowano to w pytaniu - upamiętniających funkcjonariuszy UB i MO walczących z żołnierzami i działaczami podziemia antykomunistycznego. Będzie chodziło o usunięcie wszystkich symboli komunizmu, w szerszym ujęciu, nawet jeżeli one nie dotyczą walki z żołnierzami podziemia. W ogóle nie wolno gloryfikować tamtych formacji, które służyły Polsce uzależnionej od wschodniego sąsiada i, tak naprawdę, temuż wschodniemu imperium. Tak że na pewno wszystkie te symbole zostaną usunięte. Oczywiście mogą się pojawiać pewne komplikacje szczegółowe, tak jak w przypadku, o którym powiedziała pani poseł, ale wszystko to zostanie rozpoznane i stosownie załatwione. Chcę powiedzieć, że w sukurs co do intencji, co do kierunku przychodzi nam ustawa, którą Sejm przyjął 1 kwietnia 2016 r., o zakazie propagowania komunizmu lub innego ustroju totalitarnego przez nazwy budowli, obiektów i urządzeń użyteczności publicznej, już skierowana do podpisu pana prezydenta. Ona niestety trochę zawęża całość zagadnienia, ponieważ dotyczy samorządów terytorialnych. Przypomnę, że wcześniej były dwa projekty ustaw Prawa i Sprawiedliwości, z 2007 r. oraz z 2011 r., w których to projektach - one nie zostały niestety nigdy uchwalone, bo nie było ku temu warunków politycznych - zapisano także zobowiązanie dla innych instytucji, nie tylko dla samorządów. Niestety w tej ustawie to się nie znalazło. Szkoda, ale damy radę. Damy radę dlatego, że nie ma najmniejszych powodów ani żadnych prawnych nakazów, żeby tego typu symbole w ogóle były na obiektach policyjnych. I one oczywiście znikną. Parę lat temu Policja przeprowadziła taką inwentaryzację, mamy ten wykaz ze sobą, ale to jest inwentaryzacja wymagająca, powiedziałbym, ponownej analizy i weryfikacji. Bardzo dokładnie to przejrzymy. Komendant główny Policji już wysłał do podległych sobie komendantów Policji pismo z prośbą, żeby takie miejsca zostały zinwentaryzowane i przedstawione. Dzisiaj jeszcze wydam dyspozycję w tej sprawie, powiedziałbym, nieco mocniejszą, ale idącą w tym samym kierunku. Otóż do 31 maja, tak jest także w tym piśmie pana komendanta głównego, jeżeli chodzi o termin, zechcemy w ministerstwie mieć zweryfikowany wykaz wszystkich tych miejsc, gdzie znajdują się tego typu symbole. Ta mocniejsza dyspozycja będzie polegała na tym, że nie będziemy aż tak bardzo zastanawiać się nad tym, jakie nazwiska są tam umieszczone, bo tutaj jakby takie rozróżnienie jest proponowane, tylko jeżeli dotyczy to gloryfikacji tamtych formacji komunistycznych bądź ich funkcjonariuszy, to oczywiście takie symbole zostaną usunięte. Te wszystkie trudniejsze przypadki, takie jak właśnie ten, o którym powiedziała pani poseł, że była tablica innej treści, potem ją zmieniono, dołączono coś nowego, prawda, będą wymagały osobnego, indywidualnego podejścia. Oczywiście takie przypadki muszą być osobno przeanalizowane i one będą przeanalizowane. Jakie tu przepisy mogą nam przeszkadzać i jakie przepisy musimy uwzględnić? Zapewne przepisy Prawa budowlanego, bo niektóre z tych symboli, pomniki zwłaszcza, mogą być jakoś trwale związane z tymi obiektami, wtedy trzeba będzie te przepisy wziąć pod uwagę, a także przepisy konserwatorskie. Ale myślę, że tylko w takim przypadku - jakiegoś trwałego związku, takiego, powiedziałbym, architektoniczno-budowlanego z tymi obiektami - może być jakiś kłopot, [[Dzwonek]] ale nie będzie on nie do przejścia. Oczywiście zostanie przezwyciężony. Już, pani marszałek, kończę. Natomiast co do zasady zdecydowanie deklaruję wolę i to wolę, która spowoduje szybkie działanie, aby ten kolejny krok, który powinien być dawno zrobiony, 25 czy 26 lat temu, został teraz postawiony. I to będzie skuteczne. Komendanci Policji zrobią to z przekonaniem, bo dzisiejsi komendanci Policji nie zaczynali służby w tamtych formacjach. [[Oklaski]]
ParlaMint-PL_2016-11-03-senat-29-1.u4	Panie Marszałku! Wysoka Izbo! Komisja Budżetu i Finansów Publicznych na swoim wczorajszym posiedzeniu rozpatrzyła uchwaloną przez Sejm ustawę o zmianie ustawy o usługach płatniczych i niektórych innych ustaw i proponuje wprowadzenie do tej ustawy 81 poprawek, z czego większość to poprawki o charakterze legislacyjnym, zaakceptowane i poparte przez rząd. Zresztą wszystkie poprawki, które komisja proponuje w swoim sprawozdaniu, uzyskały poparcie rządu. Są to poprawki, które służą poprawieniu jakości tego przedłożenia. Ta ustawa jest bardzo skomplikowana. Stanowi ona implementację 2 dyrektyw unijnych, w tym rozporządzenia Parlamentu Europejskiego i Rady w sprawie opłat interchange w odniesieniu do transakcji płatniczych realizowanych w oparciu o kartę. Przypomnę, że Senat jako cała Izba wniósł wielki wkład w prace nad obniżeniem tych opłat interchange. W poprzedniej kadencji już się tym zajmowaliśmy, a teraz można powiedzieć, że w oparciu o to rozporządzenie konsumenci, którzy posługują się kartami płatniczymi, będą odnosili jeszcze większe korzyści niż te, które wynikały z naszych wcześniejszych prac. Druga dyrektywa, którą wdraża ta ustawa, to dyrektywa w sprawie porównywalności opłat związanych z rachunkami płatniczymi, przenoszenia rachunku płatniczego oraz dostępu do podstawowego rachunku płatniczego. To także są bardzo ważne zmiany na rynku usług finansowych. Konsumenci będą mogli skorzystać z porównywarek internetowych, prowadzonych zresztą przez nadzór – Komisja Nadzoru Finansowego będzie wykazywała tu swoją aktywność – które pozwolą porównać wysokość opłat stosowanych w przypadku instrumentów płatniczych, które są przedmiotem regulacji tej ustawy. Ta ustawa ułatwi także przenoszenie rachunków bankowych pomiędzy dostawcami tych usług, a więc bankami i SKOK-ami. Z uwagi na poprawki przyjęte wczoraj przez komisję ułatwi ona także przenoszenie rachunków wewnątrz tego samego dostawcy, czyli w ramach tego samego banku czy SKOK-u. Wreszcie trzecia kwestia, którą wprowadza ta ustawa, bardzo istotna kwestia, to tzw. podstawowy rachunek płatniczy. Długo czekaliśmy na wdrożenie tej dyrektywy. Ma ona wielkie znaczenie dla rozpowszechnienia użytkowania rachunków bankowych wśród obywateli Rzeczypospolitej. Bezpłatny rachunek bankowy… Stosunkowo duża liczba transakcji nieodpłatnie realizowanych za pośrednictwem tego rachunku bankowego pozwoli zwiększyć poziom ubankowienia wśród naszych obywateli, pozwoli zwiększyć dostęp do usług finansowych i da możliwość korzystania z dobrodziejstwa współczesnych instrumentów, choćby płatności przez internet, nabywania produktów za pośrednictwem internetu, co przecież, jak wiemy, jest w znaczącym stopniu utrudnione dla osób, które rachunku bankowego nie posiadają. Tak więc jest to bardzo dobra ustawa. My jako komisja przygotowaliśmy wiele poprawek, ale – jak powiedziałem – większości mają one charakter legislacyjny. Komisja zwraca się do Wysokiej Izby o przyjęcie sprawozdania w wersji tu przedstawionej.
ParlaMint-PL_2016-03-10-sejm-13-2.u86	Pani Marszałek! Wysoka Izbo! Szacunkowo ponad 1 mln pracowników rocznie jest delegowanych przez swoich pracodawców do pracy w innym państwie członkowskim Unii Europejskiej. Polska jest państwem, z którego delegowanych jest najwięcej pracowników w całej Unii: ok. 23–25% całkowitej liczby delegowanych w Unii Europejskiej. To jest tak naprawdę ok. 267 tys. Komisja Europejska proponuje nowelizację dyrektywy określającej zasady delegowania pracowników w postaci dyrektywy 2014/67/UE z dnia 15 maja 2014 r. w sprawie egzekwowania dyrektywy 96/71/WE dotyczącej delegowania pracowników w ramach świadczenia usług. Polska ma czas do 18 czerwca 2016 r. na transpozycję tej dyrektywy. Proponowane przez Komisję Europejską zmiany budzą wielkie zaniepokojenie. Ich przyjęcie oznaczałoby wprowadzenie zasady równej płacy, która doprowadziłaby prawdopodobnie do ograniczenia procesu delegowania pracowników z Polski, co z kolei pociągnęłoby za sobą negatywne skutki w postaci m.in. negatywnego wpływu na sektor małych i średnich przedsiębiorstw, zmniejszenia konkurencyjności polskich przedsiębiorstw i zmniejszenia środków na rozwój działalności gospodarczej. W związku z tym moje pytanie: Jaki jest stan wdrożenia dyrektywy 2014/67/UE z dnia 15 maja 2014 r. w sprawie egzekwowania dyrektywy 96/71/WE dotyczącej delegowania pracowników w ramach świadczenia usług? I drugie pytanie, [[Dzwonek]] w związku z pojawiającymi się informacjami na temat planowanej zmiany dyrektywy podstawowej dotyczącej delegowania pracowników w ramach świadczenia usług, czyli dyrektywy 96/71/WE: Jakie jest stanowisko rządu w tej sprawie?
ParlaMint-PL_2016-10-21-sejm-28-3.u71	Panie pośle, dziękuję bardzo. [[Minister Rolnictwa i Rozwoju Wsi Krzysztof Jurgiel: Ja wyjaśnię.]] Ale już przystępujemy do głosowania. Pan chciałby... Pan minister Jurgiel, Krzysztof Jurgiel, [[Wesołość na sali, oklaski]] minister rolnictwa.
ParlaMint-PL_2016-09-22-sejm-26-2.u490	Bardzo dziękuję. Pan poseł Arkadiusz Myrcha. Nie ma. Pan poseł Jan Dziedziczak. Nie ma. [[Jest, jest.]] O, przepraszam. [[Jestem.]] [[Głos z sali: Szykuje się.]] Witam w takim razie i zapraszam do zadania pytania.
ParlaMint-PL_2020-12-02-senat-18-5.u258	Dziękuję bardzo. Pan Adam Szejnfeld. Ad vocem, tak? Nie, nie zgłaszał się pan. Przepraszam. [[Ja się zgłaszałem, ale w ramach normalnego wystąpienia.]] Dobrze. Pan senator Mróz. Proszę uprzejmie. [[Rozmowy na sali]] Panie Senatorze, proszę bardzo.
ParlaMint-PL_2018-03-20-sejm-60-1.u5	Dziękuję panu posłowi. Przystępujemy do rozpatrzenia punktu 1. porządku dziennego: Sprawozdanie Komisji Infrastruktury o rządowym projekcie ustawy o zmianie ustawy o komercjalizacji i restrukturyzacji przedsiębiorstwa państwowego „Polskie Koleje Państwowe” oraz ustawy o transporcie kolejowym (druki nr 2263 i 2278). Proszę panią poseł Alicję Kaczorowską o przedstawienie sprawozdania komisji.
ParlaMint-PL_2017-04-07-sejm-39-3.u10	Zabiera się pieniądze ludziom, tak jak wy zabieracie, kupuje się wyborców obietnicą - jedną, drugą, piątą. Potem za zabrane im pieniądze zaczyna się części z nich przy akompaniamencie i trąbkach rozdawać pieniądze, które im się wyciągnie z kieszeni. Przez jakiś czas są wdzięczni, są szczęśliwi, mówią: otrzymaliśmy pieniądze. To nie są wasze pieniądze. Nie rozumiecie tego. To są pieniądze podatników, Polaków, a nie wasze. Wy nie macie [[Oklaski]] żadnych pieniędzy. Kiedy ludzie się budzą i orientują się w tym, lata międzywojenne bardzo wyraźnie to pokazywały, wtedy budzą się demony. Wtedy jest czas na to, że oszustwo i manipulacja społeczna nastrojami i lękami doprowadza ją do zamachów stanu, do odejścia od demokracji. To jest droga, którą idziecie. [[A wy realizujecie.]] To jest droga, którą wybraliście. I tego nie rozumiecie. To jest droga niebezpieczna, to jest droga nie tylko na peryferia Europy... [[Pucz organizowaliście wy.]] ...to nie jest tylko droga z powrotem do komunizmu, to nie jest tylko droga na Wschód. To jest droga, przez populizm, do dyktatury. Nie pozwolimy wam na to. [[Oklaski]] Dziś PiS, dziś wy budujecie swoje nadpaństwo. Nadpaństwo funkcjonuje wtedy, kiedy wy decydujecie o wszystkim. To jest dla was model oczekiwany. Wydaje się wam, że go zbudowaliście. [[Jesteś nieprzygotowany.]] Nadpaństwo, czyli to jest... [[Słabo, Grześ.]] ...sytuacja, w której nic nie obowiązuje, tylko obowiązują decyzje, dyrektywy prezesa partii, która wygrywa wybory. Nie ma konstytucji, nie ma trybunału, który ma pilnować zgodności ustaw z konstytucją. [[Nic nie ma.]] Bo uważacie, że 19% czy kilkanaście procent, które na was głosowało... [[A na was ile?]] ...dało wam prawo do decydowania o wszystkim. O wszystkim. [[Siadaj, Dominik.]] Proszę powiedzieć, żeby usiadł poseł Tarczyński. Bo jest debata... [[Ale jak 19 na nas, to na was ile?]] [[Pan marszałek abdykował.]]
ParlaMint-PL_2018-07-19-sejm-67-2.u483	Bardzo dziękuję. Pani Marszałek! Wysoka Izbo! Panie Ministrze! Niestety, nie ma pana premiera, który tak bardzo krytykował PSL. Przypominam, panie premierze, że był pan członkiem Rady Gospodarczej przy panu premierze Tusku. [[Oklaski]] [[Głos z sali: Brawo!]] Jakoś sobie nie przypominam, szanowni państwo, żeby wtedy pan Morawiecki był krytyczny. Chyba że była to inna historia. Pan premier Morawiecki też był przecież nagrany w Sowie i Przyjaciołach, przypominam, gdzie komplementował [[Oklaski]] posunięcia gospodarcze rządu pana premiera Donalda Tuska. Powinien się premier, ale niestety go nie ma, spalić ze wstydu w tym momencie, bo usłyszeliśmy tyle kłamstw, że naprawdę nie przystoi. Szanowni Państwo! Jestem posłem z Wielkopolski, z zachodniej Wielkopolski, która stoi rolnictwem. Rzeczywiście jest wielki dramat, jeżeli chodzi o suszę. A czego się dowiadujemy? Że być może będą jakieś działania. Szacujemy, potrzebujemy konkretnych działań i pieniędzy. Bądźcie tak samo szybcy i skuteczni, jak przy przyznawaniu sobie premii. [[Dzwonek]] Jeżeli tak szybko zadziałacie w stosunku do rolników, to myślę, że będzie szansa realnej pomocy. Tak szybko, jak sobie przyznawaliście premie. [[Oklaski]]
ParlaMint-PL_2015-12-29-sejm-07-1.u419	Bardzo dziękuję. Proszę o zabranie głosu... Przepraszam, o głos poprosiła pani premier. [[Poruszenie na sali]] [[Głos z sali: Ooo!]] Bardzo proszę, pani premier. [[Oklaski]] [[Teraz będzie reprymenda.]]
ParlaMint-PL_2017-10-26-sejm-50-2.u238	Dziękuję bardzo. Panie Marszałku! Wysoka Izbo! Mam przyjemność w imieniu Klubu Parlamentarnego Prawo i Sprawiedliwość wyrazić nasze stanowisko związane z rządowym przedłożeniem, projektem ustawy o zmianie ustawy Prawo o ustroju sądów wojskowych, czyli z projektem zawartym w druku nr 1889. Ten projekt ustawy dotyczy wprowadzenia zmian legislacyjnych niezbędnych dla zachowania spójności systemu prawnego, a wynikających z nowelizacji ustaw o ustroju sądów powszechnych i dyscyplinie wojskowej. Projektowane zmiany w tej ustawie obejmują nadanie nowego brzmienia art. 58 § 1 pkt 8 oraz nadanie nowego brzmienia znajdującemu się w art. 70 § 1 wprowadzeniu do wyliczenia, jak również nadanie nowego brzmienia przepisowi art. 70 § 1 pkt 7. Zmiana brzmienia art. 58 § 1 pkt 8 wynika z konieczności dostosowania treści tego przepisu do brzmienia przepisów ustawy z dnia 9 października 2009 r. o dyscyplinie wojskowej, natomiast art. 17 ust. 4 wymienionej ustawy stanowi, że żołnierz za popełnienie czynu będącego naruszeniem wyłącznie zasad etyki oraz godności i honoru żołnierza nie ponosi odpowiedzialności dyscyplinarnej. Ponadto przepis art. 23 tej ustawy przewiduje możliwość odstąpienia od ukarania, jeżeli stopień winy lub stopień szkodliwości przewinienia dyscyplinarnego nie jest znaczny, a właściwości i warunki osobiste żołnierza oraz dotychczasowy przebieg jego służby uzasadniają przypuszczenie, że mimo odstąpienia od ukarania będzie on przestrzegał dyscypliny wojskowej. Wobec powyższego zasadna jest zmiana brzmienia art. 57 § 1 pkt 8 - mówiłem o tym na początku - regulującego jeden z przypadków wygaśnięcia mandatu ławnika, co powinno następować w razie ukarania prawomocnym orzeczeniem dyscyplinarnym, nie zaś w sytuacji uznania prawomocnym orzeczeniem dyscyplinarnym za winnego naruszenia honoru i godności żołnierskiej. Taka zmiana brzmienia wskazanego przepisu spowoduje, że mandat ławnika nie wygaśnie w sytuacji uznania go winnym przewinienia dyscyplinarnego z jednoczesnym odstąpieniem od ukarania. Szanowni Państwo! Jak słyszycie, to są zmiany typowo techniczne, mające charakter legislacyjno-prawny, porządkujące, dostosowujące tę ustawę do m.in. ustawy o sądach powszechnych, dlatego Klub Parlamentarny Prawo i Sprawiedliwość będzie głosował za przyjęciem tego projektu ustawy. Dziękuję bardzo.
ParlaMint-PL_2021-06-23-sejm-33-1.u414	Szanowna Pani Marszałek! Panowie Premierzy! Panie Ministrze! Wysoka Izbo! 21 czerwca w samo południe zebrała się Komisja Spraw Wewnętrznych i Administracji, która rozpatrywała beznadziejnie merytorycznie przygotowany wniosek przedstawiany przez beznadziejnie merytorycznie przygotowanego posła Sławomira Nitrasa. [[Oklaski]] [[Głos z sali: To jest sprawozdawca?]] To swoiste déja vu, bo to wystąpienie, które miało miejsce przed chwilą, niejako utwierdza w przekonaniu... Wysoka Izba sobie może wyobrazić, jak przebiegały obrady sejmowej Komisji Spraw Wewnętrznych i Administracji. Tak swoją drogą, na marginesie, ponieważ tutaj... [[Poseł Jagna Marczułajtis-Walczak: Sprawozdanie, a nie marginesy, panie pośle.]] Proszę pani, bardzo proszę o chwilę spokoju, bo chciałbym się jednak ująć za całą Wysoką Izbą, ponieważ tu, na tej sali są kulturalne posłanki, porządne posłanki, kulturalni posłowie, ale jest także Sławomir Nitras, jest Borys Budka, pan poseł Tomczyk czy pan poseł Szłapka. [[Gwar na sali]] Proszę państwa, chciałbym powiedzieć, tak jak już zasugerowałem, że ten wniosek jest merytorycznie beznadziejny. Trudno było nad nim dyskutować. [[Głos z sali: Do brzegu.]] Wysoka komisja, jak to się kolokwialnie mówi, zmiażdżyła go, ponieważ nie było tam żadnej merytorycznej treści. [[Tak jak na tajnym posiedzeniu.]] Były obelgi, były inwektywy i inne słowa, których tutaj nie godzi się cytować. W związku z tym... [[Głos z sali: Przestań gadać głupoty.]] Panie pośle, bardzo proszę o choćby odrobinę kultury, chociaż wiele się po panu nie spodziewam. Proszę państwa, ja wiem, że można by było tutaj mówić długo. Wrócę tu jeszcze do pewnej istoty. Padało wiele słów, porównań, nawiązań do nazwisk. Przemawiał do nas wówczas poseł, który też charakteryzuje się takimi przymiotami. Nie wiem, czy państwo przypominacie sobie czas puczu z 2016 r. Od tego się to przecież wzięło: ktoś nitrasi po sali albo: uwaga, bo ktoś może coś komuś zanitrasić. [[Wesołość na sali]] Proszę państwa, żeby nie przedłużać... [[Gwar na sali]] [[Głos z sali: Niech pan siada.]] Dyskusje państwa zarówno na posiedzeniu plenarnym, jak i wtedy, na posiedzeniu wysokiej komisji, były żenujące, ale demokratyczna większość w ramach komisji zachowała się przyzwoicie i stosunkiem głosów 18 do 14 wysadziła ten idiotyczny wniosek o odwołanie pana ministra Dworczyka w powietrze. Bardzo dziękuję. [[Oklaski]]
ParlaMint-PL_2018-06-15-sejm-64-2.u227	Dziękuję. Przechodzimy do zadawania pytań. Czy ktoś z pań i panów posłów chciałby się jeszcze zapisać na liście osób zadających pytania? Nie widzę. Zamykam listę. Bardzo proszę, jako pierwsza pytanie zadaje pani poseł Genowefa Tokarska, PSL - Unia Europejskich Demokratów. 1 minuta, pani poseł.
ParlaMint-PL_2021-07-21-sejm-35-1.u7	Pani Marszałek! Wysoka Izbo! Ja mam wniosek formalny... [[Głos z sali: Sprawdził pan, ile osób zmarło po pana wizycie w szpitalu?]] [[Część posłów uderza w pulpity]] ...ażeby od tego momentu, od tego posiedzenia zbierać na piśmie wnioski formalne do wcześniejszej weryfikacji, bo Sejm Rzeczypospolitej Polskiej jest miejscem debaty merytorycznej, a nie miejscem na pajacowanie. [[Oklaski]] [[Głos z sali: Uuu...]] Dlatego najpierw trzeba składać na piśmie. Taki mam wniosek. [[Oklaski]]
ParlaMint-PL_2015-12-17-sejm-05-3.u205	Panie Marszałku! Wysoka Izbo! Jako przedstawicielka Polski południowej na początek chciałam się zwrócić z prośbą o ustanowienie siedziby Trybunału Konstytucyjnego w Gliwicach. [[Oklaski]] [[Głos z sali: Rozważymy to.]] [[Głos z sali: Zaczynamy się właśnie śmiać z tego.]] Natomiast jeśli chodzi o ustawę. Nowela ustawy zawiera wiele błędów logicznych i wewnętrznie sprzecznych rozwiązań prowadzących do sytuacji konfliktowych. Odniosę się do proponowanej treści art. 12 ust. 2a, który brzmi: „Zgłoszenie kandydata może nastąpić przez co najmniej trzech członków zgromadzenia. Członek zgromadzenia może zgłosić tylko jednego kandydata.”. I w związku z tym mam pytanie, ponieważ przepis jest niejasny i niespójny: Czy każdy członek może zgłosić jednego kandydata, czy może to zrobić tylko trzech członków? Co się stanie, jeżeli każdy członek zgromadzenia wyznaczy innego kandydata i żadnego nie wskaże trzech? Co jeżeli tylko jeden lub dwóch kandydatów uzyska wskazanie trzech członków zgromadzenia, a zgromadzenie ma obowiązek przedstawić prezydentowi trzech kandydatów? I po co wprowadzać taką przedziwną konstrukcję kandydata na kandydata? To są moje podstawowe pytania, ponieważ kuriozum, jakim jest regulowanie w tak ważnej ustawie o charakterze ustrojowym sposobu wpisywania na kartę do głosowania kandydatów i sposobu oddawania głosów, nie będę komentować. Dziękuję bardzo. [[Oklaski]]
ParlaMint-PL_2018-12-05-sejm-73-1.u227	Szanowna Pani Marszałek! Wysoka Izbo! Panie Ministrze! W imieniu klubu Polskiego Stronnictwa Ludowego - Unii Europejskich Demokratów mam przyjemność przedstawić stanowisko wobec rządowego projektu ustawy o zmianie ustawy o wspieraniu rodziny i systemie pieczy zastępczej oraz niektórych innych ustaw, druk nr 3023. Szanowni Państwo! Rządowy projekt nowelizacji dotyczący pieczy zastępczej zawiera w sobie kilka rzeczy. Fundamentalną sprawą jest wycofanie się rządzących na skutek sprzeciwu społecznego z mechanizmu dysponowania środkami z programu 500+. Nie ma sensu bowiem dzielić na różne grupy mniej lub bardziej uprzywilejowanych w korzystaniu z tych środków. Na fali krytyki, skądinąd słusznej, rząd wycofał się z ograniczenia swobód wydatkowania środków. Co innego, jeśli chodzi o centralizację bazy danych dotyczącej osób mogących stanowić rodziny zastępcze. Z punktu widzenia pracy sądu rodzinnego jest to faktycznie ułatwienie. Sąd rodzinny, korzystając z tej bazy, mógłby łatwiej i szybciej znaleźć potrzebującym małoletnim rodziny zastępcze w całej Polsce. Dziś dane sądu ograniczają się wyłącznie do powiatów, na terenie których dany sąd działa. Oby tylko ten system nie okazał się fikcją. Wiele zależy od aktualizacji danych oraz dostępności, ale tu, jak rozumiem, w kwestiach technicznych ministerstwo rodziny powinno być gwarantem. Szanowni Państwo! Zgodnie z projektem zwiększa się też rola samego ministra. Jak rozumiem, w założeniu chodzi o to, by minister mógł występować do samorządu terytorialnego z wnioskiem o utworzenie lub likwidowanie ośrodków adopcyjnych. Pytanie o koszty. Według przepisów, które dla samorządów są wiążące, to dany powiat samodzielnie powinien pokryć koszty związane z utworzeniem ośrodka adopcyjnego. Powoduje to wątpliwości, czy nie powinno się w razie potrzeby zaangażować także środków z budżetu centralnego. Tendencja kumulowania obowiązków, jeśli chodzi o samorządy, jednocześnie bez zabezpieczenia środków, nawet częściowej partycypacji, jest nagminnie stosowana przez rządzących. Szczególnie że przepisy zakładają, że wynagrodzenie przysługujące rodzinie zastępczej zawodowej i prowadzącemu rodzinny dom dziecka nie może być niższe niż kwota minimalnego wynagrodzenia za pracę. Gdy rodzina zastępcza zawodowa będzie pełnić dodatkowo funkcję pogotowia rodzinnego, wynagrodzenie miesięczne nie może być niższe niż 124% minimalnego wynagrodzenia. Ponadto umieszczenie dziecka w pieczy automatycznie wiązałoby się z wprowadzeniem asystenta rodziny. Byłby też zakaz umieszczania dzieci w placówkach opiekuńczo-wychowawczych, jeśli nie mają 10 lat. Pytanie: Kto za to zapłaci? Projekt przewiduje również zmiany w adopcjach międzynarodowych, które miałyby od tej pory być w wyłącznej dyspozycji Ministerstwa Rodziny, Pracy i Polityki Społecznej. Pytanie: Dlaczego obcina się kompetencje ośrodkom adopcyjnym? Szanowni Państwo! Mam nadzieję, że te wątpliwości zostaną rozwiane podczas prac komisji, dlatego też jesteśmy za skierowaniem tego projektu do dalszych prac. Dziękuję bardzo. [[Oklaski]]
ParlaMint-PL_2021-05-28-sejm-30-4.u51	Dziękuję, panie marszałku. Szanowny Panie Marszałku! Wysoka Izbo! Opozycja od 2 dni żyje odgrzewanym tematem związanym z wyborami na urząd prezydenta w maju ub.r. Pretekstem i okazją do tego są ostatnie wypowiedzi pana prezesa Najwyższej Izby Kontroli Mariana Banasia. Z tego miejsca warto przypomnieć, słysząc te medialne wypowiedzi, że to przecież opozycja twierdziła, że wybory nie powinny odbywać się w maju, tylko na jesieni. Borys Budka miał rzekomo posiadać ekspertyzy, które wskazywały, że na jesieni pandemia będzie malała. Jak malała, to wszyscy doskonale widzieliśmy: byliśmy w szczycie zachorowań. Podobno Borys Budka miał ekspertyzy w tym zakresie. Nigdy ich nie przedstawił. Chodziło o podmianę kandydata. Wszyscy doskonale o tym wiemy, bo taki stan faktyczny później się ujawnił. Obowiązkiem organów państwa było przeprowadzenie wyborów na urząd prezydenta w terminie konstytucyjnym. Działania dokładnie w takim kierunku zostały podjęte przez pana premiera Mateusza Morawieckiego i przez rząd Prawa i Sprawiedliwości, Solidarnej Polski i Porozumienia. Przecież wszyscy doskonale wiemy, że urząd prezydenta nie może pozostać nieobsadzony, chociażby ze względów legislacyjnych. Mało tego, trzeba mieć na uwadze, że byliśmy w czasie szczególnym. To był czas szalejącej epidemii. Przez COVID likwidowano miejsca pracy, bardzo często upadali przedsiębiorcy. Proces legislacyjny był tutaj kluczowy, a przecież na końcu procesu legislacyjnego ustawy trafiają do pana prezydenta. Jak można było podejmować działania w takim kierunku, żeby urząd prezydenta był nieobsadzony i to stanowisko było stanowiskiem wakującym? Natomiast jeżeli chodzi o same informacje dotyczące tegoż zawiadomienia prezesa Najwyższej Izby Kontroli, to warto tutaj zauważyć, i wypowiadał się w tym zakresie minister sprawiedliwości - prokurator generalny pan Zbigniew Ziobro, że takie zawiadomienie już było rozpoznane. Oczywiście jeżeli istnieją nowe okoliczności, to każdy ma prawo złożyć kolejne takie zawiadomienie, ale prosiłbym polityków - bo to niezależne organy prokuratury decydują o ewentualnym rozpoznaniu tego typu wniosków i wydaniu końcowych decyzji merytorycznych - żeby medialnie przedwcześnie nie stawiać, nie formułować tak daleko idących tez. Dziękuję bardzo. [[Oklaski]]
ParlaMint-PL_2018-10-03-sejm-69-2.u448	Odbieram całą korespondencję. Pan był u mnie na posiedzeniu podkomisji stałej, do czego był pan zobowiązany. Prosiłam o przesłanie tych dokumentów. Do dziś nie ma na ani jednej skrzynce. Prosiłam pana premiera, żeby pana do tego zmusił. [[Stanowisko rządu.]] Nie mamy ani jednego rozporządzenia, pana decyzji o tym, jakie miał pan zrobić... Chodzi o dwie decyzje Rady Ministrów. Ma pan obowiązek jako pełnomocnik przedstawić prezesowi Rady Ministrów półroczne sprawozdanie. Nie ma ani jednego. Jakie jest stanowisko rządu?
ParlaMint-PL_2018-10-04-sejm-69-3.u145	Pani Marszałek! Wysoka Izbo! Budżet to jest zawsze element filozofii, filozofii nie tylko fiskalnej, ale szerzej, gospodarczej i społecznej. Czyjej filozofii? Oczywiście premiera rządu, który taki budżet przedstawia. Niestety premiera dzisiaj nie ma, wyjechał z kraju, ale zostały jego słowa. Słowa, które bardzo dobrze ilustrują, czemu ten budżet ma służyć. Pan premier w znanej rozmowie wyraźnie mówi, że aspiracje ludu są nierealne. Lud chce bezpłatnej opieki zdrowotnej. Lud chce bezpłatnej edukacji. Lud chce w ogóle bardzo wiele rzeczy za darmo, zdaniem pana premiera. I to nie jest fajne. Panu Morawieckiemu to się nie podoba. Jaki ma na to sposób? Lud trzeba najpierw kupić, trzeba mu przedstawić jakieś ciekawe propozycje po to, by poparł dany rząd. Ale pan premier ma także propozycje na przyszłość. Później ten lud - powiem, ponieważ jesteśmy w parlamencie - ma pracować za miskę ryżu. Ten budżet, proszę państwa, służy temu, aby kupić wyborców na kolejną kadencję Prawa i Sprawiedliwości. Wtedy będzie można zrealizować filozofię Mateusza Morawieckiego ze znanej rozmowy: pracować za miskę ryżu. Taka jest filozofia tego rządu. To jest filozofia tego bankiera, jednego z największych beneficjentów wyprzedaży polskich banków kapitałowi zagranicznemu, Mateusza Morawieckiego. To jest filozofia supermarketów w małym miasteczku. Najpierw obniżamy ceny po to, by wyeliminować konkurencję. A konkurencja jest wyeliminowana po to, by musiała pracować za miskę ryżu. W tym budżecie znajdują się gigantyczne wydatki na administrację rządową. Jest tylko jeden element, który to usprawiedliwia: wzrost cen za energię i chociażby wzrost cen za ogrzewanie. Tak, ale z tymi samymi wydatkami muszą się borykać miliony Polaków. Nie tylko administracja rządowa. Polska zasługuje na coś więcej niż sojusz łapczywego kleru, chciwych polityków PiS-u i nieroztropnego, trwoniącego nasz majątek narodowy rządu. [[Oklaski]] [[Głos z sali: Komunista.]]
ParlaMint-PL_2017-07-14-senat-45-3.u181	Dziękuję, Panie Marszałku. Panie i Panowie Senatorowie, jeżeli chodzi o pytanie pana senatora Czarnobaja o to, czy były zadawane pytania i czego dotyczyły, to… Senatorowie Prawa i Sprawiedliwości nie mają wątpliwości, że ta ustawa jest dobra dla Polaków, dobra dla Polski, więc zgadzają się z propozycją przedstawioną przez rząd. Pytanie drugie… [[Rozmowy na sali]] [[Ale nie komentujemy pytań ani odpowiedzi…]] …senatora Florka… [[Głos z sali: Jakie pytanie, taka odpowiedź.]] Przewodniczący komisji nie ma obowiązku uzasadnienia, zgodnie z tym, co usłyszeliśmy, dlaczego w trybie pilnym wprowadzana jest ta ustawa, z uwagi na to, że przewodniczący komisji nie decyduje o tym, do jakiej komisji wpływa ustawa i w jakim terminie. Dziękuję, Panie Marszałku.
ParlaMint-PL_2016-10-21-sejm-28-3.u58	Panie Marszałku! Wysoka Izbo! Bardzo dziękuję za to pytanie. Bardzo dziękuję za troskę o moich młodszych kolegów, którzy, jak myślę, mają w Polsce istotne perspektywy pracy dla polskich pacjentów. Resort zdrowia pracuje nad rozwiązaniami dotyczącymi kształcenia podyplomowego, czyli dania szansy zdobycia specjalizacji w dobrych, mądrze określonych warunkach pod kierunkiem mądrych nauczycieli. Panie Marszałku! Wysoka Izbo! Chciałbym państwu powiedzieć, myślę, że państwo posiadacie taką wiedzę, szczególnie pan poseł Ruciński, że w konsultacjach społecznych jest projekt ustawy o sposobie ustalania najniższego wynagrodzenia zasadniczego pracowników wykonujących zawody medyczne zatrudnionych w podmiotach leczniczych. My mamy problem rozwiązywać kompleksowo, nie możemy wyłącznie rozwiązać problemu lekarzy rezydentów, lekarzy stażystów czy też najmłodszych lekarzy. Niskie zarobki w opiece zdrowotnej mają panie pielęgniarki, ratownicy medyczni, właściwie wszyscy pracownicy ochrony zdrowia. [[Oklaski]] Zajmujemy się kompleksowym rozwiązaniem tej sprawy. Proszę łaskawie brać udział w konsultacjach zewnętrznych i procedować tę ustawę w Sejmie dla dobra przede wszystkim pacjentów, bo to dla nich jest ta ustawa, ponieważ implikacją dobrych zarobków w opiece zdrowotnej są pacjenci, którzy mają świadczenia na najwyższym poziomie. Dziękuję bardzo. [[Oklaski]]
ParlaMint-PL_2021-05-20-sejm-30-2.u7	Dziękuję bardzo. Panie Marszałku! Panie Ministrze! Wysoka Izbo! Pan minister bardzo dokładnie przeanalizował i przekazał nam, jak była historia wspierania tych aktywnych środowisk wiejskich skupionych w kołach gospodyń wiejskich, i wyprzedził również moje pytanie uzupełniające - o plany. Bardzo szczegółowo tutaj je przedstawił. Bez wątpienia taka pomoc była niezbędna, bo to spowodowało, że działaczki, a także - co koleżanka przede mną powiedziała - działacze, którzy przystępują teraz do tych zrzeszeń, są bardziej aktywni. Może inaczej, poczuli autonomię, poczuli, że to, co robią, jest wspierane również finansami, o które sami zabiegają, a nie tylko tymi, które otrzymują od włodarzy. Czyli ich działalność została określona w sposób autonomiczny. [[Dzwonek]] Pytanie, panie ministrze - bo tego nie usłyszałam - jaki jest podział zainteresowania, jeśli chodzi o działalności kół, w województwach kujawsko-pomorskim, śląskim i łódzkim. Dziękuję.
ParlaMint-PL_2020-01-22-sejm-04-1.u177	Dziękuję serdecznie, panie pośle. Zapraszam panią poseł Małgorzatę Chmiel z Klubu Parlamentarnego Koalicja Obywatelska. Proszę bardzo.
ParlaMint-PL_2016-12-01-senat-31-4.u46	Dokładne wartości nie były omawiane na posiedzeniu komisji. Tak że ja myślę, że możemy poprosić o wyliczenia i przedstawienie tego na piśmie. [[Aha. To ja zadam takie samo pytanie panu ministrowi.]] Tak jest. [[Dziękuję.]]
ParlaMint-PL_2018-01-11-sejm-56-1.u50	Panie Marszałku! Panie Premierze! Czy pan wie, gdzie jest miasto Olesno, miasto Kluczbork? To jest województwo opolskie. Panie premierze, w tych miastach wstrzymano prace oddziałów internistycznych. Mam do pana pytanie: Czy pan zapytał tych ludzi z tych dwóch miast, czy naprawdę chcą mieć tam strzelnicę, a nie szpital? Czy pan wie o tym, że w Opolu w wojewódzkim szpitalu od przedwczoraj wstrzymano zabiegi chirurgiczne? Czy naprawdę przyjmujecie założenie, że ludzie w województwie opolskim, Rzeszowie, Warszawie i Krakowie wolą mieć strzelnicę niż szpital? Ta poprawka przesuwa te absurdalne wydatki, takie jak 2,6 mld na strzelnice, na szpitale - 6,7 mld. Panie premierze, stać nas na to dzisiaj i pan o tym wie. Niech pan przemyśli tę sprawę, czy naprawdę ludzie chcą strzelnic, czy oddziałów. [[Oklaski]]
ParlaMint-PL_2018-04-13-sejm-61-3.u52	Panie Marszałku! Panie i Panowie Posłowie! Chciałbym nawiązać do tej części informacji o udziale Rzeczypospolitej Polskiej w pracach Unii Europejskiej w drugiej części ubiegłego roku, która dotyczy rolnictwa. Pierwsza sprawa, o którą chciałbym zapytać, to ochrona unijnego, w tym polskiego, rynku przed nadmiernym importem zbóż. Polska dysponuje w tym obszarze potencjałem, który powoduje strukturalną nadprodukcję ziarna. Z drugiej strony olbrzymim potencjałem dysponuje Ukraina, która posiada specjalne preferencje do wysyłania kontyngentu zboża na nasze rynki. Jakie kroki podejmował rząd, aby chronić nasz rynek przed importem zboża z Ukrainy? A druga sprawa dotyczy przyszłości i wspólnej polityki rolnej po 2020 r. Cieszy nasze stanowisko wyrażające wolę utrzymania WPR, potwierdzające aktualność jej zadań, konieczność utrzymania silnego finansowania, a więc chodzi o duży budżet, i co bardzo ważne, dążenia do wyrównania poziomu płatności bezpośrednich i odejścia od różnic w poziomie wsparcia, które było odzwierciedleniem intensywności produkcji sprzed kilkunastu lat. Jak tu wygląda sprawa tworzenia jednolitego silnego frontu w kwestii forsowania realizacji tych postulatów i jak oceniana jest ich realność? Dziękuję bardzo.
ParlaMint-PL_2020-04-15-senat-09-1.u177	Ja do pani wiceminister Buk. Szanowna Pani Wiceminister, chodzi o art. 11f ust. 1 i 2 tej ustawy. Ust. 1 faktycznie obejmuje kwestię ustalania przy pomocy urządzeń telekomunikacyjnych miejsca pobytu osób chorych na COVID oraz objętych kwarantanną. Podobne rozwiązanie wprowadzono w Korei Południowej, ale tam tego typu informacje mają być kodowane w telefonie i w związku z tym przekazywane za zgodą użytkownika. Tutaj jest to ograniczenie 14-dniowe, dotyczące chorych i objętych kwarantanną. Z kolei ust. 2, Pani Minister, rozciąga tego typu kontrolę na innych i do tego jest tam wprowadzona zasada, że na żądanie ministra właściwego do spraw informatyzacji operator jest zobowiązany do przekazywania tego typu informacji w sposób i w formie ustalonej przez tego ministra. Tak więc pierwsze pytanie mam następujące: co to znaczy „w sposób i w formie ustalonej przez tego ministra”? Czy, jeżeli minister ustali, że w formie ustnej albo telefonicznej, to czy to wypełnia ten przepis? I pytanie generalne. Proszę mi wskazać, że zgodnie z ust. 2, a ewentualnie także ust. 3, w sytuacji, że nie jest wymagana zgoda użytkownika końcowego na przetwarzanie i udostępnianie danych… Proszę mi wskazać przepis, który mówi, że są to dane anonimowe, czyli że jest to tylko wskazanie miejsca i – załóżmy – jakiegoś zakodowanego numeru albo w ogóle wskazanie miejsca położenia tych urządzeń telekomunikacyjnych. Będę wdzięczny za wskazanie w tym przepisie zabezpieczenia gwarantującego, że tego typu dane, które mogą być używane do inwigilacji niezwiązanej z epidemią, nie będą do takich działań używane. I w ogóle po co ten ust. 2, jeżeli ust. 1 wypełnia konieczność ustalenia kontaktów osób chorych, miejsca przebywania osób chorych i miejsca przebywania osób na kwarantannie?
ParlaMint-PL_2017-07-18-senat-45-4.u96	Tak jest, Panie Przewodniczący. Ja w kwestii abonamentu i historii. Ja mówiłem, jeżeli chodziło o premiera Tuska, że wypowiedź była sprzed objęcia funkcji przez premiera, ale moje sprostowanie dotyczy czego innego, drugiego fragmentu wypowiedzi, w którym nie mówiłem, że wystąpienie premiera Glińskiego o abolicji wobec niepłacących spowodowało, tylko mogło spowodować, a to jest zasadnicza różnica. [[Przewodniczący Rady Mediów Narodowych Krzysztof Czabański: Rozumiem, ale wyjaśniam, że nie spowodowało.]]
ParlaMint-PL_2016-07-07-sejm-22-3.u24	Przystępujemy do głosowania. Kto z pań i panów posłów jest za przyjęciem 7. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 448 posłów. Za głosowało 211 posłów, przeciw - 237, nikt się nie wstrzymał. Sejm poprawkę odrzucił. Przystępujemy do głosowania nad całością projektu ustawy. Zgłasza się z pytaniem pani poseł Małgorzata Chmiel, klub Platforma Obywatelska.
ParlaMint-PL_2018-07-03-sejm-66-1.u428	Pani Marszałek! Wysoka Izbo! Panie Marszałku Kuchciński! Być może pan sobie tutaj siedzi i nawet nie wie pan, co tutaj się dzieje. Być może jest pan w szoku, że szczury i grzyby, z którymi walczą pana partia i pan, ośmieliły się podnieść głowy i złożyć kolejny wniosek o pana odwołanie. Odwołanie pana, specjalisty do spraw deratyzacji i odgrzybiania, bo tak chyba można pana nazwać, panie Kuchciński. Sam pan przecież powiedział, że odszczurzacie i odgrzybiacie. I chociażby za te słowa powinien być pan zdymisjonowany. Te słowa były haniebne. [[Oklaski]] Funkcja, którą pan pełni, nie jest byle jaka. Jest to stanowisko po drugiej osobie w państwie, po prezydencie. [[Po pierwszej, po pierwszej osobie.]] A pan używa takiego słownictwa. Od drugiej osoby w państwie, czyli od pana, oczekuje się łączenia, a nie dzielenia. Od drugiej osoby w państwie oczekuje się wyciągania ręki, a nie kąsania. Od drugiej osoby w państwie oczekuje się cierpliwości, której panu brak za każdym razem. Od drugiej osoby w państwie oczekuje się, że będzie potrafiła wyjść do ludzi i z nimi rozmawiać na każdy temat, nawet niewygodny. A co się stało w maju w Jedlińsku k. Radomia? Pięknie pan mówił o premierze, o Vacie, o tym, jacy jesteście fantastyczni, o tej złej opozycji. I w momencie kiedy padło pytanie na temat osób z niepełnosprawnościami, co pan zrobił? Uciekł. Uciekł tylnym wejściem, bo jest pan tchórzem. [[Oklaski]] Dalej idźmy. Wygwizdany został pan w Nowym Sączu, dokładnie w ten sam sposób, kiedy padały pytania na temat osób protestujących w Sejmie. Ale prawdziwa bomba wybuchła w Sanoku. Tam kobieta chciała zapytać pana, dlaczego nie reaguje pan na protest, który jest w Sejmie. Co się stało? Zaleciliście, aby policjant ją spisał. Za co? Z art. 51 Kodeksu wykroczeń, tj. artykułu o zakłócaniu porządku publicznego i wywoływaniu zgorszenia w miejscu publicznym. To pan, panie marszałku, swoim zachowaniem zakłóca porządek publiczny i to pan, panie marszałku, wywołuje swoim zachowaniem zgorszenie. I dlatego właśnie powinien być pan odwołany. [[Oklaski]] Ale wróćmy do Sejmu. 11 czerwca, niedługo po tym, jak dał pan kolejny popis nękania mojego kolegi Sławka Nitrasa, dziennikarka TVN24 podchodzi do pana i prosi o komentarz. I co pan odpowiada? Niech mi pani teraz nie przeszkadza. Panie marszałku, przypominam panu, pan tu pracuje, rozumie pan? A Polki i Polacy panu za to płacą. To jest pana praca i jeżeli Polka albo Polak nie może podejść do pana i osobiście zadać panu pytania, to robi to dziennikarz, a pana psim obowiązkiem jest odpowiedź na to pytanie. Pan tu pracuje. [[Oklaski]] [[Głos z sali: Co pani mówi?]] Panie marszałku, zawsze myślałam, że to tylko Jarosław Kaczyński jest tchórzem, ale tchórze siedzą tutaj i pan jest kolejnym tchórzem. Boi się pan nawet dzieci i młodzieży. Odwołał pan parlament dzieci i młodzieży w Sejmie, wydarzenie z bardzo piękną tradycją. Przestraszył się pan tego, co mają do powiedzenia młodzi ludzie? Pan się boi młodych, starszych, kobiet, mężczyzn, osób z niepełnosprawnościami. No jest pan tchórzem. To jest w ogóle niewiarygodne. Boi się pan wszystkiego. Ale najbardziej boi się pan Kaczyńskiego, bo stracił pan przez... [[Wicemarszałek wyłącza mikrofon, poseł przemawia przy wyłączonym mikrofonie]]
ParlaMint-PL_2022-06-29-senat-45-1.u160	Panie Marszałku! Wysoka Izbo! Rzeczywiście to jest szczególny czas. Dzisiaj większość krajów Unii Europejskiej przygotowuje plany racjonalizacji energii. Nikt nie lekceważy tego problemu. Nikt z wyjątkiem Polski. Polska… Ja niedawno zapytałem i kilka dni temu dostałem odpowiedź podpisaną przez panią minister Moskwę. Polska czy polski rząd ciągle żyje w przekonaniu, że żadnych zagrożeń nie ma. I żadnych planów rząd w związku z tym nie buduje. Ale żeby odnieść się do całości problemu, pozwolę sobie najpierw przytoczyć kilka danych statystycznych. One są bardzo istotne w kontekście dyskusji nad całością sprawy. Otóż w 2021 r. w Polsce w gospodarstwach domowych spalono trochę ponad 8 milionów t węgla. Powtarzam: w gospodarstwach domowych. W 2021 r. w 3,8 miliona gospodarstw domowych spalano węgiel. 3,8 miliona. To są dane statystyczne dostępne w GUS, podawane przez różnego rodzaju organizacje NGO, np. Forum Energii. Dane te w bardzo różnych miejscach się pojawiają, ja tylko je cytuję. Rząd zaprojektował 3 miliardy zł na pomoc, na wsparcie w obszarze dotyczącym tego węgla. No, to spróbujmy to przeliczyć. 3 miliardy. Ile węgla za 3 miliardy, w przypadku tych kwot, które są zapisane w ustawie, można dotować, jaką wielkość? 4 miliony t. Gdzie drugie 4 miliony? Nie ma. Tylko połowa Polaków dostanie pomoc. Nie wiadomo, która połowa, ale połowa dostanie – okej. Ile gospodarstw domowych dostanie pomoc? 3,8 miliona opala węglem. 3 t… Tak naprawdę spala się więcej, Panie Ministrze, niż 3 t, to jest trochę powyżej 4 t, tyle średnio się spala, trochę powyżej 4 t. Mówię znowu o danych statystycznych, Panie Ministrze, nie trzeba więc kręcić głową. Trochę ponad 4 t spala się średnio w gospodarstwie domowym przez okres zimy, oczywiście w zależności od tego, jaka ta zima jest – jak jest ciepła, to wychodzą być może 3 t, a jak jest taka tradycyjna, to jest to trochę ponad 4 t. To dla jakiej liczby mieszkańców czy gospodarstw domowych ta wspomniana wielkość wystarczy? Dla 1 miliona 330 tysięcy. 3,8 miliona opala, a wystarczy dla 1 miliona 330 tysięcy. Co do dostaną pozostali? Nic, nic. Jak jest zbudowana ta pomoc? Wydawałoby się, że to jest pomoc, która ma wymiar pomocy społecznej, i wydawałoby się, że to jest pomoc, która powinna być dedykowana – tak jak robią to kraje Unii Europejskiej – tym, którzy są dotknięci ubóstwem energetycznym. A jak jest napisane w tej ustawie? Ona jest dla wszystkich. Czyli – uwaga! – mieliście rację, Senatorowie, Moi Przedmówcy. Uwaga, generalnie jest tak, że pani, która żyje z zasiłku w mieszkaniu socjalnym, ma 500 zł miesięcznie na życie, jest podłączona do zbiorczego, systemowego zaopatrzenia w ciepło i jest dotknięta ubóstwem energetycznym, tej pomocy nie dostanie. Nie ma takiej możliwości w ramach tej ustawy. Ale pan, który ma pałac wybudowany gdzieś pod wielkim miastem albo gdzieś… i ma przychody na poziomie 50 tysięcy zł miesięcznie, tę pomoc dostanie. Przecież ta ustawa jest dokładnie tak napisana. Czy to jest walka z ubóstwem? Nie. To jest szkodnictwo, to jest klasyczne, typowe szkodnictwo. I tu rzeczywiście intencja jest zaszyta gdzieś indziej, bo tak naprawdę nie chodzi o pomoc Polakom, niczego nie rozwiązujemy w obszarze dotyczącym ubóstwa energetycznego. Niczego, niczego. To w ogóle nie dotyczy tych, którzy są dotknięci ubóstwem energetycznym. Dotyczy to tych, którzy będą pierwsi. A jeśli będzie ich więcej, to… Tam drobnym druczkiem, jak często w drukach bankowych – przepraszam, Panie Prezesie – jest zapisane, że jeżeli ta kwota 3 miliardów nie wystarczy, to będzie odpowiednio podniesiona. Co to znaczy? Żaden przedsiębiorca handlujący węglem nie wejdzie w ten system, wejdą w to tylko spółki Skarbu Państwa, a dokładnie 3 spółki górnicze. Ta ustawa jest tylko im dedykowana, tylko im. Te 3 miliardy, aukcyjne domy węglowe… Te 3 miliardy trafią do tych spółek i idę o twardy zakład z każdym, że tak się stanie. Bo nikt normalny nie będzie zainteresowany uczestnictwem w tym systemie, nikt normalny… Ktoś, kto prowadzi działalność na własne konto – albo inaczej: kto ma choć odrobinę wiedzy o działalności gospodarczej – nie wejdzie w ten system, bo to jest knot. Ta ustawa jest knotem. To jest udawanie, że pomagamy, ale nie pomagamy ludziom, którzy są dotknięci ubóstwem energetycznym, nie jest to do nich dedykowane, nie wspieramy tych, którzy rzeczywiście tego typu pomocy wymagają. Nie chodzi tylko o tych zasilanych węglem, bo przecież ci, którzy są zasilani ze źródła systemowego, de facto zapłacą więcej. I – uwaga! – ci, którzy są zasilani ze źródła systemowego, a energia cieplna jest wytwarzana z gazu, zapłacą n-krotnie więcej. No a rząd powie za chwilę: przecież zwolniliśmy ich z VAT. Przepraszam bardzo, Panie Ministrze, ale co z tymi, którzy ogrzewają się olejem opałowym? Nie są zwolnieni z VAT – mają 23%. Nawet tego nie zauważyliście. A co z tymi, którzy się ogrzewają LPG? Nadal będzie ich obowiązywała stawka 23%. Tego też nie zauważyliście. Szkodliwość dla środowiska jest mniejsza? Znacząco mniejsza. Ale wy nie chcecie tego problemu rozwiązać, wy chcecie tylko propagandy. W TVP jedzie propaganda w pełnym wymiarze. Na końcu Polacy się obudzą z ręką w nocniku, bo rzeczywiście tego węgla nie będzie. Ten węgiel, który płynie do Polski z różnych miejsc, będzie sprzedawany po cenach giełdowych. Cena giełdowa – przepraszam, 3 dni temu sprawdzałem, dzisiaj nie sprawdzałem – wynosiła 375 dolarów za 1 t, nie dla Bałtyku, więc trzeba doliczyć koszty transportu na Bałtyk, przeładunku w porcie itd. Zatem to wyjdzie ok. 2,5–3 tysięcy zł. Jak wy mówicie, że dopłaty otrzymają ci, którzy 1 tysiąc zł zaoferują, a wy drugie 1 tysiąc dołożycie… To ten przedsiębiorca musiałby być skończonym idiotą, bo musiałby dołożyć 500 zł do 1 t. Czy naprawdę tak trudno wam to policzyć? Nie potraficie tak prostych rachunków przeprowadzić? To jest aż tak ciężkie do obliczenia? Zarzuciliście w całości historię dotyczącą odnawialnych źródeł energii. A niedawno była taka jedna niedziela, kiedy to 67% zapotrzebowania całego kraju było pokryte z OZE. Wiecie ile w tę jedną niedzielę zaoszczędziliśmy węgla spalonego w Polsce, dlatego że mamy OZE, tylko w jedną niedzielę? 1 tysiąc 200 t… Przepraszam, 60 tysięcy t, tj. 1 tysiąc 200 wagonów. Spalono o 1 tysiąc 200 mniej wagonów węgla. Ale PiS przecież zarżnął OZE w 2016 r., zlikwidował wiatraki na lądzie i udaje, że chce problem rozwiązać. Rząd nie może się wykaraskać z tego problemu przez te miesiące. Udajecie, że coś rozwiązujecie. Hipokryzją jest to, naprawdę już skandalem do potęgi entej, że dotacje na ten węgiel trafią z pieniędzy, które są w dyspozycji Narodowego Funduszu Ochrony Środowiska i Gospodarki Wodnej. Przypomnę, że ten fundusz został ponad 30 lat temu otwarty z opłat za korzystanie ze środowiska i kar za zanieczyszczanie środowiska. Minister kręci głową, więc państwu wytłumaczę, że jednak mam rację. Te pieniądze stamtąd, czyli z narodowego funduszu, trafiają do Rządowego Funduszu Rozwoju Dróg Lokalnych – tak, tak, Panie Ministrze – a potem do Rządowej Agencji Rezerw Strategicznych. Pan tego pewnie nie wie, ale to niech pan doczyta. [[Podsekretarz Stanu w Ministerstwie Klimatu i Środowiska Piotr Dziadzio: Ale to nie dotyczy tej ustawy, absolutnie, Panie Senatorze. Jest pan w błędzie.]] [[Bardzo proszę, Panie Ministrze, nie przerywać.]] To w moim czasie, więc pan marszałek mi doliczy, niech sobie minister przerywa. To dotyczy tej ustawy, Panie Ministrze. Nie macie innych pieniędzy, nie macie innego źródła pokrycia, bo w budżecie tych pieniędzy też nie macie. Tylko z dopłaty Rządowego Funduszu Rozwoju Dróg Lokalnych macie pieniądze. I tyle. Bardzo chętnie, skoro pan zaprzecza… Jak pan jeszcze to napisze, to ja będę panu zobowiązany, będę dziękował, że się pomyliłem. Obawiam się, że jednak mam rację. Druga część tego funduszu to są pieniądze pochodzące z Lasów Państwowych. I dokładnie stamtąd chcecie te 3 miliardy uzbierać. Pieniądze, które powinny być przeznaczone na poprawę jakości powietrza, na poprawę jakości środowiska naturalnego, wy chcecie przeznaczyć na utrwalenie XIX w. Jesteście z XIX w., to prawda. PiS jest z XIX w. I chcecie Polaków w XIX w. zatrzymać. Wiecie co? Nie dacie rady. Polacy się połapią w całości, że oszukaliście, i to będzie na jesieni, bo nie będzie węgla. 3 miliardy wpompujecie do 3 spółek górniczych – taki będzie efekt – bo tylko te 3 spółki, które mają koszty wydobycia na poziomie 600–700 zł, będą w stanie zaoferować węgiel za 900 zł, plus wasza dopłata, czyli te 3 miliardy zł w efekcie, na końcu. Na końcu, bo dopiero po 2023 r. będziecie dysponować tymi pieniędzmi. Wszyscy pozostali uczestnicy rynku w to nie wejdą, bo nie ma tu reguł gry, a te, które są, są mętne, takie rzeczywiście PiS-owskie, są takim oszukaństwem, takim krętactwem w waszym wydaniu. Gdybyście naprawdę chcieli pomóc Polakom, którzy potrzebują wsparcia, a miliony potrzebują w obszarze dotyczącym ubóstwa energetycznego, to napisalibyście ustawę, która dotyczy tych, którzy tego typu problemy mają. Oni są zewidencjonowani. Oni dostają dodatki mieszkaniowe. Bez względu na to, w jakiej substancji mieszkaniowej mieszkają, otrzymują je poprzez miejskie ośrodki pomocy społecznej czy gminne. Wszystko jedno. Tam też są wasi samorządowcy, jakbyście o tym zapomnieli. Ten mechanizm… [[Panie Senatorze, czas.]] Panie Marszałku, minister mi przerywał. Ten mechanizm jest jasno opisany. Wystarczyło tylko skorzystać z rzeczy, które są w Polsce znane już od lat, ale wy tego też nie potraficie. [[Czas, czas…]] Wiem, Panie Senatorze, prawda boli. Was musi boleć.
ParlaMint-PL_2018-12-12-senat-68-1.u151	Zgłaszałem się, pan sekretarz mnie zapisywał, miałem takie wrażenie. Chciałbym zapytać w kontekście tego, co pan mówił o wystąpieniach generalnych, że będą one podejmowane na podstawie interwencji i tego, co się wydarzyło. Moje pytanie jest takie: w jakim stopniu takie wystąpienia generalne będą dotyczyły spraw, które mają zabezpieczać dobro dziecka w przyszłości? Chodzi o promowanie tego dobra, zapobieganie patologii, o taką głęboką profilaktykę. Jakie pan ma tu wizje, plany, kierunki troski, etapy analizy? No, wiadomo, że na każdą zmianę każdej ustawy można patrzeć pod kątem dobra dziecka. Można też przeprowadzić pewne działania wyprzedzające czy też analizę stanu aktualnego prawa. Wiadomo, że cały czas powstają pewne nowe sytuacje, nowe zagrożenia. Wielokrotnie mówiliśmy tu z dotychczasowym rzecznikiem o cyberbezpieczeństwie i był widoczny taki absolutny niedosyt aktywności rzecznika w tej sprawie. Dziękuję.
ParlaMint-PL_2017-11-23-sejm-52-2.u808	Bardzo dziękuję panu posłowi za sprawne przedstawienie oświadczenia poselskiego. A to był pan poseł Antoni Duda z klubu Prawo i Sprawiedliwość. Pan poseł Andrzej Kryj z klubu Prawo i Sprawiedliwość, pan poseł Tomasz Kostuś z klubu Platformy Obywatelskiej i pan poseł Waldemar Andzel z klubu Prawo i Sprawiedliwość złożyli oświadczenia poselskie na piśmie. Na tym zakończyliśmy oświadczenia poselskie. Zarządzam przerwę w posiedzeniu do jutra, tj. do 24 listopada 2017 r., do godz. 9. Bardzo dziękuję. [[Przerwa w posiedzeniu o godz. 0 min 50]]
ParlaMint-PL_2019-02-21-sejm-77-4.u85	Dziękuję bardzo, pani poseł. Zamykam dyskusję. W związku z tym, że w czasie drugiego czytania zgłoszono do przedłożonego projektu ustawy poprawki, proponuję, aby Sejm ponownie skierował ten projekt do Komisji Edukacji, Nauki i Młodzieży oraz Komisji Gospodarki i Rozwoju w celu przedstawienia sprawozdania. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Komisja Zdrowia przedłożyła sprawozdanie o rządowym projekcie ustawy o zmianie ustawy o ochronie zdrowia przed następstwami używania tytoniu i wyrobów tytoniowych, druk nr 3244. W związku z tym, na podstawie art. 95e regulaminu Sejmu, marszałek Sejmu podjął decyzję o uzupełnieniu porządku dziennego o punkt obejmujący rozpatrzenie tego sprawozdania. Proponuję, aby w dyskusji nad tym punktem porządku dziennego Sejm wysłuchał 5-minutowych oświadczeń w imieniu klubów i kół. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Przystępujemy do rozpatrzenia punktu 37. porządku dziennego: Sprawozdanie Komisji Zdrowia o rządowym projekcie ustawy o Agencji Badań Medycznych (druki nr 3106 i 3221). Proszę pana posła Tadeusza Dziubę o przedstawienie sprawozdania komisji.
ParlaMint-PL_2018-07-05-sejm-66-3.u470	Panie Marszałku! Wysoka Izbo! Jak patrzę na was, to zawsze mi się przypomina takie zwierzątko z bajki Adama Mickiewicza: Już był w ogródku, już witał się z gąską. I tak było również w przypadku Krajowej Rady Radiofonii i Telewizji. Co się działo i co się stało 11 grudnia 2017 r.? Krajowa Rada Radiofonii i Telewizji nałożyła grzywnę 1,5 mln zł na TVN24 za to, że TVN24... [[Głos z sali: Brawo!]] [[Głos z sali: Co za historia...]] ...rzetelnie relacjonowało protesty społeczne 16 grudnia. Co zrobiła ta sama rada... [[Głos z sali: Ha, ha, ha!]] [[Głos z sali: Z tą rzetelnością nie przesadzaj.]] ...ten sam przewodniczący Krajowej Rady Radiofonii i Telewizji 10 stycznia? Odwołał swoją karę, swoją grzywnę. Tak działacie. I co wam pozostaje? Schować się w namiocie i schować wasz wstyd. [[Oklaski]]
ParlaMint-PL_2022-03-09-senat-38-1.u212	Dziękuję bardzo. Panie Marszałku! Wysoka Izbo! Mam zaszczyt przedstawić w imieniu senackiej Komisji Spraw Zagranicznych i Unii Europejskiej sprawozdanie z prac nad ustawą, która ma na celu wyrażenie zgody na dokonanie przez prezydenta Rzeczypospolitej Polskiej ratyfikacji Porozumienia między Rządem Rzeczypospolitej Polskiej a Rządem Królestwa Szwecji o skutkach prawnych wygaśnięcia Umowy między Rządem Polskiej Rzeczypospolitej Ludowej a Rządem Królestwa Szwecji w sprawie popierania i wzajemnej ochrony inwestycji, sporządzonej w Warszawie dnia 13 października 1989 r., nad którą komisja obradowała podczas dziewięćdziesiątego piątego posiedzenia w dniu 16 lutego br. Postanowienia umowy o wzajemnym popieraniu i ochronie inwestycji dotyczą zapewnienia inwestorowi z państwa strony umowy na terytorium państwa drugiej strony umowy pełnej ochrony oraz zapewnienia możliwości dochodzenia roszczeń przed międzynarodowym trybunałem inwestycyjnym. To jest dokładnie ta sama materia, gdzie chodzi o te umowy BIT, o których mówiłem już w punkcie poprzednim. Ja wskazano w uzasadnieniu projektu ustawy, druk sejmowy nr 1894, Szwecja nie była zainteresowana rozwiązaniem z Polską za porozumieniem stron Umowy między Rządem Polskiej Rzeczypospolitej Ludowej a Rządem Królestwa Szwecji w sprawie popierania i wzajemnej ochrony inwestycji, sporządzonej w Warszawie dnia 13 października 1989 r. W związku z tym Polska wypowiedziała umowę ze skutkiem od dnia 16 października 2019 r. W myśl art. 11 ust. 3 umowy inwestycje dokonane przed dniem wejścia w życie wypowiedzenia umowy miały być chronione na mocy tej umowy przez 20 lat, tak jak to było w poprzednim punkcie. W dniu 18 czerwca 2020 r. ministerstwo spraw zagranicznych Szwecji zwróciło się do Ambasady Rzeczypospolitej Polskiej w Sztokholmie z propozycją zawarcia porozumienia między rządem Rzeczypospolitej Polskiej a rządem Królestwa Szwecji o skutkach prawnych wygaśnięcia umowy w formie wymiany not. Propozycja została zaakceptowana przez rząd Rzeczypospolitej Polskiej. Strony porozumienia zgodziły się, że art. 11 ust. 3 umowy wygaśnie, a zatem nie będzie wywoływał skutków prawnych. Opinia Biura Legislacyjnego Kancelarii Senatu jest pozytywna. W Sejmie za przyjęciem ustawy opowiedziało się 446 posłów, nikt nie był przeciw, 10 posłów wstrzymało się od głosu. Komisja Spraw Zagranicznych i Unii Europejskiej podczas dziewięćdziesiątego piątego posiedzenia w dniu 16 lutego br., po przedstawieniu ustawy przez pana wiceministra rozwoju i technologii Grzegorza Piechowiaka oraz pana Konrada Marciniaka, dyrektora Departamentu Prawno-Traktatowego z Ministerstwa Spraw Zagranicznych, bez głosów w dyskusji przyjęła jednogłośnie omawianą ustawę ratyfikacyjną. Dlatego w imieniu senackiej Komisji Spraw Zagranicznych i Unii Europejskiej wnoszę o przyjęcie ustawy o ratyfikacji porozumienia między rządem Rzeczypospolitej Polskiej a rządem Królestwa Szwecji o skutkach prawnych wygaśnięcia umowy między rządem Polskiej Rzeczypospolitej Ludowej a rządem Królestwa Szwecji w sprawie popierania i wzajemnej ochrony inwestycji, sporządzonej w Warszawie dnia 13 października 1989 r. Dziękuję bardzo.
ParlaMint-PL_2021-03-16-sejm-27-1.u405	Panie Przewodniczący Komitetu Kaczyński! Panie Marszałku! Wysoka Izbo! Zamiast tej całej pozornej informacji mogliście napisać tylko jedno zdanie: Po ciężkiej chorobie Trybunał Konstytucyjny przestał istnieć, o czym zawiadamiają pogrążeni w smutku rodacy. Czy jest lekarz na sali? Świadczy o tym chociażby liczba spraw, jakie wpłynęły do Trybunału Konstytucyjnego w 2018 r. Było ich zaledwie 235, czyli o 50 mniej niż w 2017 r. i aż o 388 mniej niż w 2015. Nie ma już co liczyć na obiektywny wyrok, bo tam już nie ma sędziów. Są tylko politycy, i to wszyscy z jednej partii. Nie macie większości konstytucyjnej, więc zamordowaliście niezależną instytucję, żeby była wam wytrychem do obejścia i łamania konstytucji. Powtarzam: pacjent już dawno zmarł. I ciszej (Dzwonek) nad tą trumną. Oklaski
ParlaMint-PL_2021-01-12-senat-20-2.u77	Zapomniałem zapytać o jeszcze jedną rzecz. Pytałem o aresztantów i osadzonych. A czy były jakieś statystyki dotyczące samych funkcjonariuszy Służby Więziennej? Oni funkcjonują zarówno w świecie, w którym podejmują swoją służbę, jak i w świecie zewnętrznym, a więc siłą rzeczy, tak jak każdy obywatel, są narażeni na zakażenie. Czy w tym zakresie jakaś statystyka czy jakieś dane były prezentowane podczas posiedzenia komisji? Dziękuję.
ParlaMint-PL_2019-05-24-senat-79-1.u250	Więc tak… Co do systemu dozoru elektronicznego, to nie będę się powtarzał. Chciałbym państwa zapewnić, że działa znakomicie, i mam z tego wielką satysfakcję, bo byłem jednym z inicjatorów, obok świętej pamięci pana dra Kochanowskiego, wprowadzenia do polskiego systemu tego rozwiązania. Jeżeli chodzi o autorytety, to pan senator wyszedł wtedy, kiedy odpowiadałem, i chyba nie słyszał. Pan prof. Zoll akurat nie był moim profesorem, chodziłem na wykłady do innego profesora, zdawałem egzamin u innego profesora – dostałem zresztą plus 4 z prawa karnego. A co do kompetencji legislacyjnych pana prof. Zolla, to najlepiej po owocach go poznacie. Niech pan przestudiuje w takim razie liczbę zmian i poprawek, które trzeba było wprowadzić do projektu, którego autorem był prof. Zoll ze swoją komisją. Tam są przecież dziesiątki nowelizacji, które nie wynikają bynajmniej z implementacji prawa europejskiego czy też z potrzeb związanych z dostosowaniem się do naszych zobowiązań międzynarodowych. Te nowelizacje wynikają ze stwierdzonych w praktyce błędów, braków, niedociągnięć natury merytorycznej i legislacyjnej. Były one związane z tym, że np. korupcja w wielu obszarach przestała być ścigana. Czy pan o tym wie? Nie to, że była dużo łagodniej ścigana niż w kodeksie z 1969 r., ale w ogóle przestała być ścigana. Gwałty były dużo łagodniej traktowane. Mówimy dzisiaj o pedofilii. Przecież w kodeksie karnym uchwalonym w 1997 r. doprowadzenie właśnie małoletniego do obcowania płciowego, jak w pewnym momencie uznała doktryna, nie było karalne, bo jeżeli małoletni sam chciał wejść w tego rodzaju relację, to traktowano to na gruncie ujęcia prawnokarnego tego przepisu jako czyn niekaralny, czyli wskazywano to jako wadę tego przepisu. I dlatego dokonano w 2004 r. koniecznej nowelizacji merytorycznej przepisu dotyczącego przestępstw pedofilii, tak aby można było ścigać wreszcie w sytuacjach, w których dzieci bez aktywności osoby dorosłej zostają… No, np. zdemoralizowana osoba nieletnia podejmuje inicjatywę, niejako podejmuje tę rolę osoba już pełnoletnia… Chodziło o to, żeby takie sytuacje były również karane. To była jedna z luk merytorycznych tego kodeksu, które wyszły w trakcie, to było właśnie dzieło pana prof. Zolla. Takich błędów, jeżeli chodzi o korupcję, przestępczość gospodarczą, złagodzenie odpowiedzialności karnej, było więcej. Zresztą to było takie ujęcie przestępstw związanych z przestępczością zorganizowaną, że de facto grupy przestępcze uciekały od odpowiedzialności karnej, i to w momencie, kiedy był przecież największy wybuch przestępczości zorganizowanej w Polsce, kiedy wybuchały samochody i bomby w Warszawie, kiedy ludzie byli zastraszani. W mieście nie rządzili policjanci, tylko rządzili bandyci, no i wtedy wprowadzono w kodeksie karnym rozwiązania, które były prezentem dla bandytów, które gwarantowały im bezkarność, bo trzeba było udowodnić, że jest związek, który ma na celu popełnienie przestępstwa, wielu przestępstw, co czasami jest dużo trudniejsze, zwłaszcza jeżeli jest to przestępstwo ciągłe. To był błąd, który został skorygowany później przez tych samych ludzi z komisji kodyfikacyjnej z prof. Zollem na czele. Uzmysłowiła im praktyka, że popełnili błąd merytoryczny, a to był błąd kompromitujący. Nie mówię już o tym, że złagodzono w kilkudziesięciu przypadkach sankcje karne, i to za te najcięższe przestępstwa właśnie, łącznie ze zgwałceniami, pedofilią, korupcją w szczególności, zorganizowaną przestępczością. To się w głowie nie mieści, co oni zrobili. Tak, oni, ci ludzie, co to zaproponowali, nie są dla mnie jakimś środowiskiem, które przyjmuję jako tych, których chciałbym słuchać i realizować ich koncepcje teoretyczne w prawie karnym. Mogę pana i państwa zapewnić, że bardzo cenię za to głos praktyków. I rzeczywiście zmiany, nad którymi pracuję, są w dużej mierze pokłosiem moich spotkań z sędziami, prokuratorami, adwokatami. Tysiące godzin, które odbyliśmy na dyskusjach, doprowadziły nas właśnie do tego projektu, który został przygotowany. A w prawie karnym, tak jak w każdej nauce, są różne środowiska, które dzielą się, jeśli chodzi o zapatrywania doktrynalne. Tu jest pan prof. Mącior, jak wspominałem, prof. Tyszkiewicz, był świętej pamięci dr Kochanowski, jest teraz nowe pokolenie karnistów, które wyraża punkt widzenia odmienny od tego, jaki był i jest nadal artykułowany przez środowisko szkoły krakowskiej z panem prof. Zollem na czele. Zaraz, czy były jeszcze jakieś… Czy były jeszcze jakieś... [[Ale nie odpowiedział mi pan na pytanie, z kim pan konsultował ten projekt. To proste pytanie, więc…]] Powiedziałem, Panie Senatorze, że konsultowałem to z praktykami. Dla mnie głos praktyków jest ważniejszy niż głos teoretyków. Teoria, przedstawiciele teorii, tak jest, też to opiniowali, bo zamawialiśmy u nich opinie. Ja bardzo szanuję opinie przedstawicieli teorii, ale właśnie jako recenzentów, a nie jako twórców. I na tym polega zmiana, jeżeli chodzi o sposób procedowania nad prawem. Pierwszą rolę, pierwsze skrzypce odgrywają u mnie praktycy, czyli ludzie, którzy zjedli zęby na błędach… [[Ale jest też mnóstwo profesorów praktyków.]] …i którzy widzieli, jak to prawo działa w praktyce, widzieli krzywdę ludzi pokrzywdzonych przez przestępców, gdy ci przestępcy uciekali od odpowiedzialności, a ludzie skrzywdzeni czuli się skrzywdzeni ponownie. I dlatego głos praktyków jest dla mnie cenniejszy. Bo nawet najwybitniejszy teoretyk nie jest w stanie wyobrazić sobie sytuacji, jakie niesie życie. I dlatego głos praktyki jest, z mojego punktu widzenia, ważniejszy. Niemniej jednak przedstawicieli teorii też słuchałem, ale dopiero wtedy, gdy zamówiłem u nich ich recenzje, opinie. Nie dawałem im wiodącej roli, tak jak to było w przypadku Komisji Kodyfikacyjnej Prawa Cywilnego. I wyszliśmy na tym – jestem o tym przekonany – dobrze. To rozwiązanie będzie lepsze, będzie mniej nowelizacji, zmian, błędów merytorycznych, niż to było w okresie czy w związku z dziełem pana prof. Zolla. Były jeszcze kolejne pytania. Mianowicie chodziło o walkę prokuratury z pedofilią w praktyce, w zderzeniu z działaniem komisji. Nie wiem, jaka będzie ta komisja, ale podejrzewam, że rola komisji będzie jednak inna niż prokuratury. Mamy doświadczenie z komisjami śledczymi, wiemy, że te role się nie wykluczają, a czasami mogą się uzupełniać, więc jeżeli to będzie komisja, która będzie wykonywała pewną pracę poznawczą, dowodową, będzie wskazywała na pewne zjawiska, ale też na konkretne fakty, to wiedza zdobyta przez tę komisję może być z pożytkiem wykorzystywana przez prokuraturę. Nie wykluczam też tego, że także komisja będzie wykorzystywała wiedzę zdobytą przez prokuraturę w ramach prowadzonych postępowań, bo, tak jak państwu senatorom powiedziałem, w czasie, kiedy jestem prokuratorem generalnym, jest więcej prowadzonych spraw, a więc prokurator radzi sobie lepiej – jeśli w ten sposób wnioskować, tj. po ilości spraw – z tego rodzaju przestępczością, niż to było wcześniej, w okresie państwa rządów, Platformy Obywatelskiej. A więc ja z nadzieją przyjmuję powołanie komisji – o ile ona oczywiście nie będzie komisją, która miałaby służyć wyłącznie politycznym celom. Ale kiedy słuchałem w Sejmie wypowiedzi polityków Platformy Obywatelskiej, to słyszałem język, którym czasami dałoby się przebić teksty Jerzego Urbana w okresie jego największej zapalczywości i walki z Kościołem. To próba przeniesienia wszystkich tych odrażających zdarzeń, które na pewno miały miejsce, na wszystkich bez wyjątku księży, na tysiące księży, których chce się pomówić… [[Nikt tak nie pomawia…]] [[To w dyskusji, w dyskusji…]] …i ubrać w odpowiedzialność za te haniebne zdarzenia, które też się zdarzały. One wymagają surowego karania, zdecydowanego działania – i dlatego to właśnie my, a nie wy, wprowadziliśmy do polskiego kodeksu karnego obowiązek nałożony też na księży, też na hierarchię, by zawiadamiano organa ścigania o takich zdarzeniach. Gdzie byliście państwo – zwracam się do państwa senatorów Platformy Obywatelskiej – wtedy, kiedy były doniesienia o rozmaitych nieprawidłowościach, a wy mieliście okazję zmienić prawo, nakładając prawny oblig informowania o tego rodzaju zdarzeniach? Coście zrobili w tej sprawie? Dlaczego nie uchwaliliście tych zmian? My właśnie uchwaliliśmy takie rozwiązania… [[A wy coście zrobili…]] …i wprowadziliśmy obowiązek również dla strony kościelnej, by informowała o zdarzeniach związanych z przestępstwem pedofilskim. Wy tego nie zrobiliście! Wy macie usta pełne frazesów… [[Wesołość na sali]] …ale czyny rozchodzą się ze słowami! O nas świadczą czyny, o was – słowa. I niech wyborcy to oceniają. [[Głosy z sali: O, o! To o to chodzi…]] Jeśli chodzi o walkę z przestępczością, to wy bardzo troszczycie się o tych wszystkich zbirów, że biedni będą siedzieć w więzieniach. A ja uważam, że to dobrze, że będą siedzieć w więzieniach ci pedofile, gwałciciele, porywacze, obcinacze palców… Ja uważam, że ich miejsce jest w więzieniach! A wy się łapiecie za głowy – mam nadzieję, że kamera to pokazuje – bo oto biedni, do więzienia trafią! Prawda? [[Poruszenie na sali]] No więc właśnie nie tylko powiedzieliście, ale też uchwalaliście takie prawo… [[Głosy z sali: Co powiedzieliśmy? Co?]] …prawo, które służyło tym bandytom, pedofilom i groźnym przestępcom. [[Ale kto coś takiego powiedział?]] [[Wy.]] [[O, tableteczka, tableteczka…]] Szkoła prof. Zolla właśnie jest źródłem takiego pomysłu legislacyjnego, który w latach dziewięćdziesiątych doprowadził do złagodzenia kar! [[Poruszenie na sali]] Największa przestępczość – najłagodniejsze uchwalone prawo! [[Panie Marszałku, chyba trzeba 5 minut przerwy…]] [[Proszę państwa, apeluję do państwa senatorów…]] Szkoła prawa karnego prof. Zolla… [[Rozmowy na sali]]
ParlaMint-PL_2016-04-13-sejm-16-2.u298	Panie Marszałku! Panie Ministrze! Wysoka Izbo! Kluczem do osiągnięcia sukcesu jest ścisła współpraca Ministerstwa Zdrowia, Ministerstwa Edukacji Narodowej, ale także, myślę, Ministerstwa Sprawiedliwości. Otóż docierają do nas głosy organizacji, które zajmują się np. dopalaczami, typu sanepid, że mają kłopot np. z egzekucją kar, które są wymierzane przez sanepid w wyniku odkrycia, stwierdzenia prowadzenia działalności gospodarczej przez ludzi zajmujących się dopalaczami. Egzekucja 25 mln zł nałożonych kar to jest poziom kilku procent. Przedawnienie, które następuje w wyniku nałożonych kar, to tylko 5 lat, a po 5 latach jest to zamazane. Wydaje się, że trzeba by było podjąć działania, które doprowadzą do tego, że nie będzie przedawnienia i będzie skuteczniejsza egzekucja. Następna sprawa to jest dostępność poprzez sklepy. Wydaje się, że trzeba by było wprowadzić zakaz prowadzenia działalności co najmniej przez 3 miesiące dla tych firm, w przypadku których stwierdzono, że prowadzą tego typu działalność, ale także dla tych, którzy wynajmują lokale, może nie za pierwszym razem, ale za drugim razem. Jak okazuje się, że w tym samym lokalu inna firma prowadzi tę samą działalność, to powinno powstać pytanie, czy ten najemca nie jest czasami osobą współpracującą z firmą i udostępniającą te lokale. Przesyłki kurierskie - to jest kolejny problem, który mamy na granicach. W styczniu, jak twierdzi Policja, zostało sprowadzonych z Chin 230 kg dopalaczy. Jaka jest skala importu? Czy coś wiemy i czy jest program zwalczania tego typu praktyk? I wreszcie ostatnia sprawa: sprawozdawczość w szpitalach, GIODO, czyli ochrona danych osobowych, i kwestia weryfikacji miejsc dostępności, czyli szpital informuje, że doszło do przypadku zatrucia dopalaczem, [[Dzwonek]] i stwierdzamy, na jakim to jest obszarze. Jakie mamy narzędzia, ażeby wejść np. do szkoły czy do tego miejsca, z którego pochodzi osoba uzależniona, żeby zweryfikować, skąd pochodzi dany produkt? Dziękuję bardzo. [[Oklaski]]
ParlaMint-PL_2021-06-24-sejm-33-2.u516	Dziękuję bardzo, panie pośle. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i kół. Otwieram dyskusję. Jako pierwszy zabierze głos pan poseł Sławomir Skwarek, Prawo i Sprawiedliwość. Bardzo proszę, panie pośle.
ParlaMint-PL_2018-05-09-sejm-62-2.u150	Panie Marszałku! Wysoka Izbo! Panie Ministrze! W imieniu Koła Poselskiego Wolni i Solidarni przedstawiam stanowisko w sprawie rządowego projektu ustawy o zarządzie sukcesyjnym przedsiębiorstwem osoby fizycznej, druki nr 2293 i 2454. Przedłożony projekt ustawy reguluje zasady tymczasowego zarządzania przedsiębiorstwem po śmierci przedsiębiorcy, który we własnym imieniu wykonywał działalność gospodarczą na podstawie wpisu do Centralnej Ewidencji i Informacji o Działalności Gospodarczej oraz kontynuowania działalności gospodarczej wykonywanej z wykorzystaniem tego przedsiębiorstwa. Aktualny stan prawny uniemożliwia zachowanie ciągłości działalności przedsiębiorstwa po śmierci przedsiębiorcy, możliwe jest jedynie wznowienie tej działalności. Procedury związane ze stwierdzeniem nabycia spadku oraz formalności dotyczące wznowienia działalności przez następców prawnych zmarłego trwają z reguły wiele miesięcy. Taka sytuacja stwarza istotne zagrożenie dla dalszego funkcjonowania przedsiębiorstwa i może doprowadzić nawet do jego likwidacji. Panie Marszałku! Wysoka Izbo! Jako radca prawny wielokrotnie miałem do czynienia z przypadkami, kiedy firmy rodzinne - również działające w formie spółki cywilnej - z powodu toczących się procedur spadkowych po śmierci właściciela długo nie mogły wznowić działalności przedsiębiorstwa. Często skutkowało to utratą zaufania kontrahentów oraz koniecznością likwidacji miejsc pracy. Wszystko to negatywnie wpływało na kondycję firmy i zmuszało następców prawnych zmarłego właściciela do budowania jej niemal od podstaw. Należy nadmienić, że to właśnie takie przedsiębiorstwa prowadzone z zaangażowaniem rodzin są głównym motorem napędowym polskiej gospodarki. W zdecydowanej większości terminowo realizują swoje zobowiązania podatkowe wobec państwa. Zachowanie na rynku przedsiębiorstwa jest ważne nie tylko z punktu widzenia następców prawnych zmarłego, ale również z perspektywy kontrahentów, konsumentów czy pracowników. Dlatego konieczne było opracowanie takich zasad, które umożliwiłyby przedsiębiorstwom nieprzerwane funkcjonowanie po śmierci przedsiębiorcy. Ustawa, nad którą procedujemy, daje możliwość sukcesji po zmarłym przedsiębiorcy, który prowadził działalność gospodarczą, do czasu ustalenia następców prawnych przedsiębiorcy i rozstrzygnięcia o dalszych losach przedsiębiorstwa. Ustala zasady ustanowienia zarządu sukcesyjnego oraz zasady ogólne dotyczące wykonywania zarządu sukcesyjnego. Pozwala to na płynną kontynuację działalności gospodarczej wykonywanej wcześniej przez zmarłego przedsiębiorcę bez konieczności likwidacji firmy i zwalniania pracowników. Naszym zdaniem to bardzo dobra ustawa, która znacznie zwiększa szanse na dalsze funkcjonowanie i rozwój przedsiębiorstwa po śmierci przedsiębiorcy. Ustawa uchroni następców prawnych przedsiębiorców przed zaprzepaszczeniem ich dorobku życia, a szerzej - realnie będzie wspierać kształtowanie się silnej klasy średniej. Istotnie i bardzo pozytywnie wpłynie na funkcjonowanie całego sektora małych i średnich przedsiębiorstw. Ogromna większość przedsiębiorców jednoosobowych, których dotyczy projektowana ustawa, należy właśnie do tego sektora. Według danych Głównego Urzędu Statystycznego, pochodzących z rejestru REGON, w listopadzie 2017 r. liczba jednoosobowych firm w Polsce osiągnęła rekordowy poziom 3 mln. Wspieranie sektora małych i średnich przedsiębiorstw jest niezmiernie ważne, bowiem, jak wyżej wspomniałem, pomaga w tworzeniu się klasy średniej, która najefektywniej wspomaga wzrost gospodarczy kraju. Historia dowodzi, że kraje, w których społeczeństwach przeważają przedstawiciele klasy średniej, osiągają wyższy poziom rozwoju gospodarczego i cywilizacyjnego. Panie Marszałku! Wysoka Izbo! Koło Poselskie Wolni i Solidarni zdecydowanie popiera projekt ustawy o zarządzie sukcesyjnym przedsiębiorstwem osoby fizycznej. Dziękuję bardzo.
ParlaMint-PL_2017-10-25-sejm-50-1.u394	Szanowna Pani Marszałek! Wysoka Izbo! Szanowni Panowie Ministrowie! O wadze problemu świadczy też to, że mamy tutaj na sali dwóch ministrów. Przed chwilą mieliśmy jeszcze jednego wiceministra, a powinno tu być jeszcze trochę tych ministrów, np. minister infrastruktury, który odpowiada za innowacyjność, w tym w energetyce, i kilku prezesów, którzy też wydają pieniądze pochodzące z energetyki. W imieniu klubu Platformy Obywatelskiej wygłoszę oświadczenie w sprawie projektu ustawy o rynku mocy. Szanowny Panie Ministrze! Nie będę się skupiał na szczegółach, bo generalnie rynek mocy funkcjonuje w kilku krajach świata i jest to pewna metoda uzupełnienia potencjału finansowania tam, gdzie go brakuje, i tego, co jest trudne do sfinansowania. Również Komisja mówi wyraźnie, że jest to stosowane wtedy, gdy zachodzi taka konieczność, i to rolą państwa aplikującego jest udowodnić, że jest to konieczność. A teraz można zadać pytanie: Czy my jesteśmy w sytuacji, że musimy akurat sięgać po ten argument? Szanowny Panie Ministrze! Gdybyśmy porównali pana wystąpienie z wystąpieniami strony energetyki z 1995 r. albo koło tego, gdy tworzyło się pojęcie blackoutu, gdy twierdziło się, że bez dodatkowych środków obciążających rynek wszystko się w systemie rozleci... Przecież teraz używamy tych samych argumentów, tylko żyjemy w trochę innej sytuacji. 2 lata temu zakończyliśmy pewien etap budowy rynku energii. To nie zrobiło się samo, przecież współdziałaliśmy, dyskutowaliśmy przez dziesiątki godzin z odbiorcami energii, z różnymi stowarzyszeniami, również z opozycją, pracowaliśmy nad tym. Jeszcze za pana przyczyną rozwiązaliśmy kontrakty długoterminowe. Rozwiązanie tych kontraktów kosztowało wiele miliardów złotych, ale dało wielomiliardowy pożytek: zyskano dzięki temu ponad 20 mld, bo skoncentrowano się na rozwiązaniu. Cena energii - każdy, kto otrzymuje rachunek, może to sprawdzić: przez 3 ostatnie lata naszych rządów malała cena energii. To jest dorobek tamtych lat. Ustabilizowaliśmy operatora - specjalna ustawa o URE, która gwarantuje, że to nie polityka będzie sterowała cenami. Co mamy teraz, przez te 2 lata? Dodatkowe koszty do rachunku: opłata OZE, opłata przejściowa, trochę inaczej, ale też opłata zastępcza. To są czynniki, które obciążyły każdego odbiorcę, każdy podmiot na rynku energii. I to jest fakt, z którym się nie dyskutuje. I co my teraz dodatkowo mamy? Ten rynek, który był tak pieczołowicie budowany... Pan mówi, że trzeba go zmienić na dwutowarowy. I teraz rynek mocy jest dodatkowym podatkiem. Jeśli mam powiedzieć, dlaczego my powinniśmy to zdjąć teraz z dyskusji, to powiem dlaczego: bo są inne metody, żeby dojść do rynku, do tego, żeby chronić konsumenta, żeby chronić odbiorcę, żeby nie działać pod dyktando spółek energetycznych. Mogę zrozumieć, że wyprowadzono ze spółek wiele miliardów złotych, 2,5, do górnictwa, wyprowadzono do fundacji, wyprowadzono do elektromobilności. To są konkretne liczby. I te spółki się teraz odzywają: dawać mi z powrotem, bo mi brakuje na wypłatę, na pewne rzeczy itd. Ale my możemy powiedzieć: dość, to nie tak, bo poczekajcie na to, czy to jest konieczne. Dlaczego nie popracujemy nad efektywnością energetyczną? Dlaczego nie popracujemy nad zarządzaniem popytem? Dlaczego nie popracujemy nad partnerską wymianą transgraniczną? Dlaczego zastopowane OZE, nie możemy wrócić do optymalnych nieobciążających odbiorców? Dlaczego ukradkiem mówi się o powrocie do elektrowni jądrowych, smart gridu, gazu itd.? Wyliczyłem sobie tutaj krótko, że bardzo pesymistycznie patrząc na te działania, możemy zaoszczędzić albo spowodować funkcjonowanie na rynku od ok. 14 do 16 GW energii, mocy. To jest rzecz wymierna, która jest wyliczalna. Gdybyśmy to zrealizowali źródłami finansowania... Możemy mówić o rynku mocy, bo on jest, funkcjonuje np. w Wielkiej Brytanii, tylko mało kto wie, że tam dyskutowano 2–3 lata wcześniej na ten temat, a potem negocjowano warunki rynku mocy przez następne 1,5 roku. Kończąc moje wystąpienie wnioskiem o zdjęcie tego, odrzucenie tego w pierwszym czytaniu, [[Dzwonek]] chciałem powiedzieć panie ministrze, jak pana szanuje, zginął panu konsument, zginął panu odbiorca, jest pan pod wpływem spółek energetycznych, a to nie ma nic wspólnego z rynkiem energii. [[Oklaski]]
ParlaMint-PL_2022-04-12-senat-40-1.u305	Ale kodeks karny, Panie Senatorze, Panie Ministrze, nie mówi o osobach podlegających czy niepodlegających… Mówi: obywatel polski. Jestem polską obywatelką, więc… [[Sekretarz Stanu w Ministerstwie Obrony Narodowej Wojciech Skurkiewicz: Ja powiedziałem: osoba reklamowana czy też osoba niereklamowana.]] Czyli jeśli chcę służyć w obcej armii, to, w pana ocenie, nie popełniam przestępstwa?
ParlaMint-PL_2016-09-13-sejm-25-1.u92	Panie Marszałku! Wysoka Izbo! Panie Ministrze! Jako posłanka z województwa śląskiego zdaję sobie sprawę tak jak wielu innych posłów tutaj, że środki te wprowadzą spokój, łagodząc proces wygaszania kopalń. Jednak jeśli wydaje się pieniądze publiczne, co już było wcześniej mówione, to należy przedstawić harmonogram takiego wydatkowania. Pan minister, mówiąc: chcemy mieć zabezpieczenie na cały proces, aby był on wiarygodny, racjonalny, przede wszystkim utrzymując spokój i ład w prowadzeniu tego procesu, miał na myśli, jak sądzę, cały proces restrukturyzacji górnictwa, a nie tylko jego fragment czy likwidację części miejsc pracy. Panie ministrze, mam pytanie zasadnicze: Jaką wysokość środków w ramach przewidzianej w ustawie kwoty stanowiącej górny limit wydatków przewidziano na działania podejmowane w zakresie głębokiej restrukturyzacji i procesów zarządzania kopalniami, inne niż płace i ich pochodne? Dziękuję bardzo. [[Oklaski]]
ParlaMint-PL_2017-07-20-sejm-46-3.u300	Panie Marszałku! Wysoka Izbo! Pani Premier! Pani Minister! Jest wiele powodów, dla których to referendum powinno być rozpisane. O najważniejszych mówił pan przewodniczący Broniarz w trakcie drugiego czytania tej uchwały. To jest kwestia redukcji etatów i pozbawienia pracy tysięcy nauczycieli, to jest chaos i bałagan, który pojawi się w polskich szkołach 1 września, bo rodzice dopiero wtedy będą skonfrontowani chociażby z problemami dwuzmianowości, ale jest też problem natury prawnej i nie wiem, czy pani minister i pani premier mają świadomość, jakie konsekwencje tak chaotycznie wprowadzana deforma może mieć w wymiarze prawnym. Otóż co zrobić, proszę mi powiedzieć, z uczniami, którzy nie otrzymali promocji do II klasy gimnazjum. Oni ukończyli prawomocnie szkołę podstawową, mają dokument państwowy poświadczający wykształcenie podstawowe. I teraz wracają do VII klasy szkoły podstawowej. Co z tym wcześniejszym dokumentem? [[Dzwonek]] Który dokument jest ważny i jaki to będzie miało...
ParlaMint-PL_2022-04-28-senat-41-2.u23	Ja mam pytanie do pana senatora sprawozdawcy. Czy jeżeli przyjmiemy projekt tej ustawy, to przybliżymy się do sytuacji, w której sojusznicy Władimira Putina w Europie, tacy jak premier Viktor Orbán, który wczoraj złamał solidarność polsko-węgierską, trwającą rzekomo tysiąc lat… Wczoraj premier Węgier wszystkim Polakom napluł w twarz, godząc się na rosyjski szantaż… [[Rozmowy na sali]] …i nie pamiętając o tym, że kiedyś Polacy ginęli w węgierskich wojnach z rosyjskimi żołnierzami o wolność. Mówiąc krótko, Panie Senatorze Sprawozdawco: czy głos przeciwko tej projektowanej ustawie wywoła na Kremlu radość, czy smutek? [[Głos z sali: Skąd taka wiedza o tym, co się dzieje na Kremlu?]]
ParlaMint-PL_2015-12-16-sejm-05-2.u165	Bardzo dziękuję. I o zadanie kolejnego pytania poproszę panią poseł Krystynę Skowrońską z Klubu Parlamentarnego Platforma Obywatelska. Bardzo proszę, pani poseł.
ParlaMint-PL_2018-10-26-senat-66-3.u81	Tak, ja mam pytanie, chociaż nie wiem, czy to do pana senatora sprawozdawcy, czy raczej do ministra. Panie Senatorze, jaka jest w tym roku przeciętna wartość strat w wyniku suszy na hektar?
ParlaMint-PL_2016-06-09-senat-19-2.u165	Jak najbardziej. I chcę powiedzieć, że oferta zwiększy się zarówno w odniesieniu do całości studentów, myślę tu o cywilach, jak i w odniesieniu do wszystkich wojskowych, którzy będą odbywać tam szkolenia najróżniejszego rodzaju. Chcę podać jeden konkretny przykład i pokazać ramy tego. Przykład konkretny dotyczy powołanych już z dniem 1 czerwca ośrodków analitycznych, które mają służyć przede wszystkim robieniu ekspertyz i analizowaniu na bieżąco sytuacji w wybranych regionach świata pod kątem interesów Polski, nie tylko armii, ale nawet w szerszym ujęciu, oczywiście w ramach naszych możliwości. Te ośrodki eksperckie mają świadczyć również usługi dydaktyczne na rzecz studentów akademii. W związku z tym poszerzenie oferty będzie polegało zarówno na tworzeniu konwersatoriów i seminariów związanych z punktowymi, konkretnymi sytuacjami i przykładami geopolitycznymi oraz militarnymi, jak również na prowadzeniu wykładów na te tematy. Ramowo oceniamy, że dla studentów wojskowych w sensie jakościowym będzie to zmiana całkowita… no, może raczej bardzo duża, może całkowita to nie, bo jest tam wiele unikalnych specjalności i te chcemy utrzymać. Chcę też jasno powiedzieć, że tam, gdzie Akademia Obrony Narodowej ma rzeczywiście specjalności ważne, unikalne dla wojska, to zostanie to utrzymane. Taką placówką, która w naszym przekonaniu wymaga pewnych modyfikacji, ale zostanie w całości utrzymana, jest Centrum Symulacji i Komputerowych Gier Wojennych. I to jest ten przykład, który ma pokazywać, że potrafimy i chcemy docenić dobrze funkcjonujące fragmenty Akademii Obrony Narodowej, tylko musimy pomóc im w rozwoju i je podtrzymać. Ale rzeczywiście zasada jest taka, że musi być utrzymany nowy duch. Mówiłem o tym, że tak naprawdę Akademia Obrony Narodowej koncentrowała się na działalności krajowej, a współpraca zagraniczna polegała głównie na konferencjach różnego rodzaju i praktycznie nie było z tego żadnych efektów. Chcę powiedzieć, że odbył się – prowadzony był od lutego do teraz – cykl wykładów na temat geopolityki i strategii polityczno-wojennej, to były wykłady różnych zagranicznych wykładowców o międzynarodowej renomie. Zapoczątkował to wykład profesora z Heidelbergu, a kończy to wykład gościa z Princeton. Myślę, że gdy chodzi o te uczelnie… Jest to wydarzenie istotne nie tylko w skali Akademii Obrony Narodowej, ale również każdej uczelni w Polsce. Tematy były jak najbardziej profesjonalne i wyspecjalizowane. Tu nie czas i nie miejsce, żeby na ten temat dyskutować. Niemniej jednak chcę pokazać, że tak powiem, sposób myślenia i tego nowego ducha, na którym nam zależy. I to jest tak naprawdę cel strategiczny. Tu musi być wpuszczone świeże powietrze.
ParlaMint-PL_2016-03-11-sejm-13-3.u21	Dziękuję panu posłowi. Komisja wnosi o uchwalenie projektu ustawy z druku nr 276 i przedstawia, jak powiedział pan poseł sprawozdawca, w dodatkowym sprawozdaniu poprawki, nad którymi głosować będziemy w pierwszej kolejności. Poprawki od 1. do 29. zgłoszone zostały do art. 1 projektu ustawy nowelizującej zawierającego zmiany do ustawy Kodeks postępowania karnego. W 1. poprawce wnioskodawcy proponują m.in., aby skreślić art. 330 i art. 465. Komisja wnosi o odrzucenie tej poprawki. Przystępujemy do głosowania. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 447 posłów. Za głosowało 42 posłów, przeciw - 246, wstrzymało się 159 posłów. Stwierdzam, że Sejm poprawkę odrzucił. W 2. poprawce wnioskodawcy proponują, aby nie skreślać art. 80a. Z poprawką tą łączą się poprawki 3., 6., 12., 15., 18., 19., 22., 23. i 36. Nad tymi poprawkami głosować będziemy łącznie. Komisja wnosi o odrzucenie tych poprawek. Z pytaniami zgłosili się panowie posłowie. Pan poseł Mirosław Pampuch, klub Nowoczesna. Czas - 1 minuta.
ParlaMint-PL_2018-11-08-sejm-71-2.u394	Dziękuję bardzo. Panie Ministrze! Nie chciałabym tu czasu zabierać, ale chciałabym w takim razie prosić o odpowiedź na moje pytania na piśmie, dobrze? Prosiłam o statystyki dotyczące województwa pomorskiego, chodzi o to, ile tam jest zgonów i tego wszystkiego. Tak że nie chcę teraz czasu... [[Główny Inspektor Sanitarny Jarosław Pinkas: Takie rzeczy robimy od ręki, pani poseł.]] A, chyba że tak. Wystarczy, że pan mi kartkę przekaże... [[Główny Inspektor Sanitarny Jarosław Pinkas: Bardzo proszę.]] Dziękuję.
ParlaMint-PL_2016-10-19-sejm-28-1.u456	Dziękuję panu posłowi. Sejm ustalił, że w dyskusji nad tym punktem porządku dziennego wysłucha 3-minutowych oświadczeń w imieniu klubów i kół. Otwieram dyskusję. Głos ma pan poseł Daniel Milewski, Prawo i Sprawiedliwość.
ParlaMint-PL_2017-11-14-senat-50-1.u122	Ja bym prosił jeszcze o rozwinięcie tego trzeciego obszaru, chodzi mi o te gabinety profilaktyki. Jakie to mają być gabinety? Bo to jest, zdaje się, kwota ponad 88 milionów zł. I też jeszcze odnosząc się do kwestii związanej z finansowaniem telewizji, chcę wspomnieć, tytułem też pewnego uzupełnienia, że w tej chwili środki, które Telewizja Polska dostaje z tytułu abonamentu, są na poziomie 350 milionów zł w skali roku. Powinna dostawać ponad 1 miliard zł, gdyby abonament był płacony we wspomnianym wymiarze. A straty z tytułu niemożności przerywania audycji i filmów przez Telewizję Polską – bo, jak Wysoka Izba doskonale wie, w telewizjach komercyjnych można przerywać audycje i emitować reklamy, a w telewizji publicznej nie można tego robić – są szacowane na 350 milionów zł w skali roku. Tak że, jak widzimy, Telewizja Polska finansuje się właściwie bez udziału środków publicznych. To też jest ważne. [[Panie Senatorze, czy to było pytanie, czy odpowiedź?]] To było pytanie… [[Ale ile ma z darmowych wystąpień pani premier i prezydenta?]] …czy pan senator sprawozdawca nie uważa, że w związku z tym jest potrzebne dofinansowanie telewizji publicznej kwotą 980 milionów zł. Przepraszam, Panie Marszałku, że przedłużyłem. [[Ale ta sprawa była już zamknięta.]]
ParlaMint-PL_2017-11-09-senat-49-1.u313	Jednak to wydaje mi się krzywdzące, bo często właśnie te gospodarstwa, które są gospodarstwami indywidualnymi… Chodzi o te, które są większe, lepiej zorganizowane, nawet zorganizowane w formie spółek. Dojdzie czy może dojść do takiej sytuacji, że te gospodarstwa, które nie są zorganizowane w formie spółek, czyli są indywidualną aktywnością jednego rolnika, będą w uprzywilejowanej sytuacji w stosunku do tych gospodarstw, które są zorganizowane w formie spółek. Chciałbym o coś zapytać i poprosić o wyjaśnienie pewnej kwestii. Chodzi właśnie o tę sprawę spółek. Czy to oznacza, że jeżeli gospodarstwo zorganizowane w formie spółki z o.o. lub innej, ale najczęściej spółki z o.o., prowadziło różnorodną działalność gospodarczą, głównie rolniczą, ale oprócz tego – pan podał taki przykład – np. handlowało jakimiś długami szpitala… Jeśli ono prowadziło działalność polegającą na użyczaniu tych maszyn innym rolnikom, to czy ono było w całości zwolnione z podatku, czy tylko ta działalność polegająca na wypożyczaniu maszyn? [[Podsekretarz Stanu w Ministerstwie Finansów Paweł Gruza: Nie, w całości, ponieważ…]] Jeżeli wypożyczyło traktor czy kopaczkę do ziemniaków jakiemuś rolnikowi, to całe gospodarstwo do tej pory było zwolnione z podatku dochodowego?
ParlaMint-PL_2021-12-17-sejm-45-1.u68	Dziękuję. Głosować będziemy zgodnie z zasadami stosowanymi w poprzednim punkcie porządku dziennego. W 1. poprawce do art. 6 Senat proponuje, aby skreślić pkt 4. Z poprawką tą łączy się poprawka 2. Nad nimi głosować będziemy łącznie. Komisja wnosi o ich przyjęcie. Głosujemy. Kto z pań i panów posłów jest za odrzuceniem poprawek 1. i 2., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 449 posłów. 3 - za, 446 - przeciw, nikt się nie wstrzymał. Sejm wobec nieuzyskania bezwzględnej większości głosów poprawki przyjął. W 3. poprawce Senat proponuje, aby skreślić art. 10. Komisja wnosi o odrzucenie tej poprawki. Głosujemy. Kto z pań i panów posłów jest za odrzuceniem 3. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 450 posłów. 230 - za, 220 - przeciw, nikt się nie wstrzymał. Sejm odrzucił poprawkę bezwzględną większością głosów. Na tym zakończyliśmy rozpatrywanie uchwały Senatu w sprawie ustawy o jednorazowym świadczeniu pieniężnym dla działaczy opozycji antykomunistycznej oraz osób represjonowanych z powodów politycznych. Przystępujemy do rozpatrzenia punktu 13. porządku dziennego: Sprawozdanie Komisji Nadzwyczajnej o uchwale Senatu w sprawie ustawy o zmianie ustawy - Kodeks cywilny, ustawy - Kodeks postępowania cywilnego oraz niektórych innych ustaw (druki nr 1872 i 1887). Proszę pana posła Grzegorza Lorka o przedstawienie sprawozdania komisji.
ParlaMint-PL_2017-02-24-sejm-36-3.u20	Panie Marszałku! Panie i Panowie Posłowie! Państwo Ministrowie! Co się stało, że ustawa, która jeszcze nie weszła w życie, bo wchodzi w życie 1 marca, już dzisiaj jest zmieniana? Dlaczego państwo burzycie konsensus dotyczący odpraw dla celników? Stawiacie państwo tą złą ustawą 65 tys. osób, które pracują w aparacie celno-skarbowym, przed państwa widzimisię. Czy będziecie ten nabór w służbach robić tak jak w sprawie Misiewicza - bierny, mierny, ale wierny - i nie będziecie patrzyli państwo na kompetencje? Zaskakuje nas konsensus zawarty w pracach podkomisji, komisji, ostatecznie Wysokiej Izby, który dotyczy 6-miesięcznych odpraw dla osób, które będą zwalniane ze służby. Tu, na tej sali, pan minister Zieliński zapowiedział, [[Dzwonek]] że będziemy pracować nad projektem obywatelskim dotyczącym emerytur celników. I co? I nic. Od samego początku państwo tym rozwiązaniem lekceważycie 65 tys. ludzi związanych z ustawą...
ParlaMint-PL_2016-01-29-sejm-10-2.u623	Dziękuję. Przystępujemy do głosowania. Kto z pań i panów posłów jest za przyjęciem 144. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 443 posłów. Za - 186, przeciw - 234, wstrzymało się 23. Sejm wniosek mniejszości odrzucił. Przechodzimy do rozpatrzenia 145. wniosku mniejszości. Z pytaniem zgłosił się pan Krzysztof Gadowski.
ParlaMint-PL_2016-06-22-sejm-21-2.u175	Dziękuję bardzo. Pani Marszałek! Panie Ministrze! Wysoka Izbo! 13 lutego pan prezydent Duda powiedział: Jestem jak najdalej od podejmowania jakiejkolwiek decyzji, by gdziekolwiek wysyłać polskich żołnierzy. Najgorsze w polityce jest kłamstwo, wprowadzanie w błąd społeczeństwa, nadużywanie zaufania Polaków do państwa. Straciliście szacunek Polaków, zrobiliście taki rollercoaster w ostatnich miesiącach. To kilkumiesięczny koszmar niszczenia relacji z naszymi przyjaciółmi, ze Stanami Zjednoczonymi. I wy chcecie, żeby za waszą pychę, arogancję cenę płacili polscy żołnierze? Czy to Polacy zniszczyli stosunki atlantyckie ze Stanami Zjednoczonymi? Nie, zrobił to PiS. Czy to Polacy niszczą praworządność i porządek konstytucyjny, do którego tak przywiązani są Amerykanie? Nie, zrobił to PiS. Czy to Polacy na wykładzie w szkole medialnej kultury w Toruniu zbesztali Amerykanów, mówiąc, że nie będą nas uczyć demokracji, bo budowali swoje państwo w XVII w.? Nie, robił to PiS. Czy to Polacy obrażali przyjaciela Polski senatora McCaina? Nie, to PiS. Czy to Polacy obrażali prezydenta Stanów Zjednoczonych Billa Clintona, wysyłając go na leczenie psychiatryczne? Nie, zrobił to PiS. Czy to Polacy wreszcie obrażali przyszłego prezydenta Stanów Zjednoczonych, mówiąc, że będzie to prezydent albo jak dżuma, albo jak cholera? Nie, to wy robicie - robi to PiS. To nie Polacy rozpoczęli wojnę z całym zachodnim światem, od ONZ po Radę Europy. To PiS ekspresowo zniszczył pozycję międzynarodową Polski. Chcecie to nadrobić, wysyłając żołnierzy polskich nie do końca wiadomo gdzie i nie do końca wiadomo w jakim charakterze. Zdeptaliście nasze sojusze, relacje partnerskie, używacie żołnierzy polskich do krótkotrwałej propagandy, realizujecie nie interesy Polski, ale interesy Prawa i Sprawiedliwości. Dziękuję bardzo. [[Oklaski]]
ParlaMint-PL_2022-04-12-senat-40-1.u362	Panie Marszałku! Wysoka Izbo! Ja swoje oświadczenie kieruję do premiera Rzeczypospolitej. Ono dotyczy problemów, które są związane z przyszłością i bezpieczeństwem energetycznym Polski. Otóż część bloków energetycznych zostanie wyłączona z powodu śmierci technicznej w roku 2025, a potem, do roku 2030, de facto wyłączymy ponad 20 GW mocy zainstalowanej w Polsce, co oznaczać będzie poważny kryzys energetyczny. PiS w 2016 r. zablokował rozwój energetyki odnawialnej na lądzie, energetyki wiatrowej. Od kilku lat są zapowiedzi zmiany tych przepisów, ale nic w tym obszarze się nie dzieje. Również w części dotyczącej offshore'ów, czyli budowy elektrowni wiatrowych na morzu, są poważne opóźnienia, bo rząd co chwilę zmienia decyzję dotyczącą portu instalacyjnego i opóźnia proces związany z wyznaczaniem kolejnych obszarów pod nowe farmy wiatrowe na morzu. Wstrzymano też inwestycje związane z fotowoltaiką. Przy obecnych cenach gazu, w sytuacji uniezależniania się od dostaw gazu z Rosji, Polska rzeczywiście stoi przed poważnym wyzwaniem. W związku z tym chciałbym zapytać: w jaki sposób rząd dzisiaj chce zabezpieczyć Polaków przed grożącym kryzysem energetycznym? Bo dokument, który dotyczy polskiej energetyki do roku 2040, nie odpowiada już na wyzwania, a plany mówiące o tym, że w roku 2033 powstanie pierwszy blok elektrowni jądrowej i w międzyczasie przejdziemy na gaz, ewidentnie świadczą o tym, że rząd nie ma planu i pomysłu na skuteczne zabezpieczenie Polaków i skuteczne rozwiązanie problemów związanych z bezpieczeństwem energetycznym. Dziękuję bardzo.
ParlaMint-PL_2021-04-15-senat-23-2.u220	Panie Marszałku! Wysoka Izbo! Moje oświadczenie będzie dotyczyło problemu regulacji prawnej nieruchomości zabudowanych przejętych w zarząd przez Skarb Państwa oraz porzuconych nieruchomości prywatnych. Oświadczenie moje kieruję do premiera, prezesa Rady Ministrów. Jednym z istotnych problemów, z jakimi borykają się samorządy w, Polsce jest nieuregulowany stan prawny nieruchomości zabudowanych starymi budynkami mieszkalnymi, w większości kamienicami, przejętymi w zarząd przez Skarb Państwa lub jego jednostki organizacyjne. W większości nieruchomości te stanowią dawne mienie prywatne, opuszczone lub porzucone przez poprzednich właścicieli, posiadaczy samoistnych lub administratorów. Przejęcie tych budynków w zarząd i administrację państwową następowało w formie decyzji administracyjnych, które podejmowane były na podstawie archiwalnych już przepisów, m.in. na podstawie dekretu o majątkach opuszczonych i poniemieckich, rozporządzenia w sprawie przejmowania budynków w zarząd państwowy czy też rozporządzenia ministra gospodarki terenowej i ochrony środowiska w sprawie przejmowania budynków niestanowiących własności jednostek gospodarki uspołecznionej w zarząd terenowych organów administracji państwowej et cetera. Nieruchomości te w większości nie mają założonych ksiąg wieczystych, istnieją jedynie wpisy w ewidencji gruntów i budynków. Obecnie jedyną możliwością uregulowania ich stanu prawnego – docelowo na rzecz gminy – jest postępowanie sądowe o nabycie prawa własności przez zasiedzenie prowadzone na podstawie przepisów kodeksu cywilnego w sądach rejonowych. Jednakże utrwalone orzecznictwo sądowe kwestionuje podstawową przesłankę prowadzącą do zasiedzenia, tj. posiadanie samoistne Skarbu Państwa, podnosząc, że władanie Skarbu Państwa rozpoczęte na podstawie wspomnianych przepisów nie stanowiło posiadania samoistnego w rozumieniu prawa cywilnego, a tym samym nie mogło prowadzić do zasiedzenia. Orzecznictwo to stoi na stanowisku, iż władanie nieruchomościami prywatnymi sprawowane na podstawie decyzji o zarządzie w zasadzie nie przekształca się w samoistne posiadanie. Tym samym wnioski składane przez np. Skarb Państwa, prezydenta miasta są przez sądy oddalane. Odrębnym zagadnieniem prawnym są nieruchomości stanowiące własność lub będące w posiadaniu osób fizycznych porzucone przez nie, które nie zostały przejęte w zarząd i administrację przez Skarb Państwa w drodze decyzji administracyjnych lub zostały zwrócone spadkobiercom byłych właścicieli przez jednostki gminne administrujące nimi na podstawie wyżej opisanych decyzji administracyjnych. Ten problem dotyczy 2 grup nieruchomości. Pierwszą stanowią nieruchomości, których właściciele ujawnieni są na podstawie księgi wieczystej lub księgi hipotecznej, drugą zaś stanowią nieruchomości, co do których w operacie ewidencji gruntów ujawnione są osoby jako posiadacze samoistni nieruchomości bądź istnieją zapisy o gruntach o nieustalonym władaniu. W przypadku takich nieruchomości aktualnie nie ma żadnej możliwości uregulowania ich stanu prawnego. Istniejące instrumenty prawa cywilnego i administracyjnego, czyli ów przywołany już dekret do majątkach opuszczonych i poniemieckich czy też istniejące uregulowania w ustawie o gospodarce nieruchomościami, niestety są niewystarczające, a w niektórych przypadkach wręcz niemożliwe jest ich wykorzystanie w celu uregulowania stanu prawnego wskazanych nieruchomości. Dlatego też w związku z istnieniem tych problemów, które związane są z zarządzaniem nieruchomościami o nieuregulowanym stanie prawnym, zwracamy się do pana premiera z wnioskiem o podjęcie prac legislacyjnych w zakresie ustawowego uregulowania kwestii przejmowania na własność Skarbu Państwa, a następnie jednostek samorządu terytorialnego nieruchomości prywatnych przejętych w przeszłości w zarząd państwowy na podstawie decyzji administracyjnych. To oświadczenie składam w imieniu własnym oraz senatora Janusza Pęcherza. Dziękuję.
ParlaMint-PL_2020-12-09-sejm-22-1.u25	Bardzo dziękuję. Panie Marszałku! Państwo Ministrowie! Wysoka Izbo! Mam krótkie pytanie, ono dotyczy systemu teleinformatycznego. W związku z tym, że te obowiązki będą wymagały wpisania, zaewidencjonowania w systemie, chciałem zapytać: Czy on będzie gotowy na czas, czy to jest wystarczająca perspektywa i czy będzie on dostępny w taki sposób, aby tutaj nie było żadnych turbulencji? Wiemy bowiem, że kwestia systemów teleinformatycznych, które są tworzone przez różnego rodzaju urzędy, zawsze jest pewną niewiadomą, która powoduje turbulencje, później terminy są przesuwane. W związku z tym czy tutaj państwo będzie przygotowane? Dziękuję bardzo.
ParlaMint-PL_2016-01-28-sejm-10-1.u368	Jestem. Panie marszałku, nazywam się Scheuring-Wielgus. Poprosiłabym, żeby moje nazwisko było wypowiadane tak, jak się nazywam. Szanowni Państwo! Posłowie Prawa i Sprawiedliwości! Co się stało? Gdzie jest pan poseł Terlecki? [[Wesołość na sali, oklaski]] [[Głos z sali: Ooo!]] Chciałabym zapytać... [[Oklaski]] Mogę dalej? [[Głos z sali: Nowoczesna! Nowoczesna!]] Dobrze, możemy? Mogę? [[Gwar na sali, dzwonek]] Czy mogę zadać pytanie?
ParlaMint-PL_2016-06-23-sejm-21-3.u65	Panie pośle, to jednak, że tak powiem, wybitne osiągnięcie intelektualne z pana strony. [[Poruszenie na sali, wesołość na sali, oklaski]] [[Głos z sali: To jest skandal!]] [[Głos z sali: Nie przystoi marszałkowi.]] Proszę, głos ma pani minister edukacji narodowej Anna Zalewska. I jednak prosiłbym państwa posłów, żeby tego typu wypowiedzi zostawić sobie na oświadczenia poselskie, a nie w trakcie merytorycznej dyskusji nad projektami poprawek. Proszę bardzo.
ParlaMint-PL_2018-12-12-sejm-74-1.u546	Dziękuję bardzo, panie pośle. Czy ktoś z pań i panów posłów chce zadać pytanie? Jeżeli nie, zamykam listę. Jako pierwszy pytanie zadaje pan poseł Piotr Pyzik, Prawo i Sprawiedliwość. 1 minuta na zadanie pytania.
ParlaMint-PL_2020-09-29-senat-16-1.u96	Dziękuję bardzo, Pani Senator, Pani Marszałek Senior. Projekt ustawy został wniesiony przez posłów, a do prezentowania stanowiska wnioskodawców poselskiego projektu został upoważniony pan poseł Piotr Babinetz. Ale, podobnie jak była łaskawa zauważyć pani marszałek Borys-Damięcka, mówiąc, że reprezentanta posłów nie było na posiedzeniu komisji, ja także z przykrością muszę skonstatować, że nie ma przedstawiciela posłów wnioskodawców również na plenarnym posiedzeniu Senatu – co musi mnie prowadzić do konkluzji, iż mamy do czynienia z naruszeniem powagi naszej Izby, a także z naruszeniem obyczaju parlamentarnego. Jest to przejaw lekceważenia przez większość parlamentarną – która, jak rozumiem, stoi za tym projektem ustawy – tej większości Polaków, którzy wybrali taką, a nie inną większość w Senacie. Bardzo proszę o zadawanie pytań pani senator sprawozdawczyni, jeżeli państwo senatorowie mają taką chęć. Bardzo proszę, pan senator Bogdan Zdrojewski.
ParlaMint-PL_2018-09-12-sejm-68-1.u257	Dziękuję, pani marszałek. Proszę mi pozwolić przemawiać z tego miejsca. Pan prezes był uprzejmy zacząć od powołania się na konstytucję, to i ja to zrobię. W świetle przepisów konstytucji Najwyższa Izba Kontroli podlega Sejmowi. Ustawa o Najwyższej Izbie Kontroli powtarza tę fundamentalną relację między Sejmem a jedyną instytucją kontroli państwowej w Polsce. Innymi słowy, Sejm jest jedynym organem naszego państwa nadzorującym prace NIK. Instrumenty tego nadzoru, można powiedzieć, są dość ascetyczne. Podstawowym instrumentem nadzorczym Sejmu w świetle powszechnie obowiązującego prawa jest coroczne rozpatrywanie sprawozdania z działalności Izby i jego przyjęcie albo nieprzyjęcie. Trzeba wyjaśnić, iż nieprzyjęcie sprawozdania nie rodzi żadnych skutków prawnych ani materialnych. Jest to po prostu napomnienie Izby albo - ujmując rzecz praktycznie - napomnienie szefostwa Izby. Sejm in gremio nie ma możliwości sprawowania nadzoru nad Izbą. Funkcję tę wykonuje za pośrednictwem sejmowej komisji kontroli państwowej. Na niej ciąży obowiązek śledzenia nie tylko efektów pracy Izby, którymi są przede wszystkim raporty NIK, ale też jej kondycji i stanu organizacyjnego. Właśnie krytyczna ocena zorganizowania Izby i relacji wewnątrz tej instytucji była powodem rekomendacji nieprzyjęcia sprawozdania zarówno 2 lata temu, jak i rok temu, a także obecnie. Komisja kontroli państwowej stanęła na stanowisku, że ocenia się i zewnętrzne efekty pracy NIK, i jej sytuację wewnętrzną. Dostrzegając błędy albo zaniedbania w organizacji wewnętrznej Izby i korzystając z jedynego środka dyscyplinującego, jakim dysponuje, czyli właśnie możliwości odrzucenia sprawozdania, wcześniej wnioskowała o nieprzyjęcie sprawozdania. Tak też powinno być i tym razem. W ciągu minionych lat pracę kontrolerów obudowano formalizmem. Obecne władze NIK akceptują absurdalność tej sytuacji. Ten biurokratyczny formalizm zaklęto w formę tzw. systemu zapewnienia jakości. W sprawozdaniu zawarto tylko zdawkowe wzmianki o tym systemie, ale opisano go w dokumencie liczącym 88 stron, co stanowi prawie 20% ponad 500-stronicowego sprawozdania. Z dokumentu tego wynika, że w ramach każdego planowanego tematu kontroli, a także w ramach tematów nieplanowanych, zaangażowani pracownicy na różnych etapach muszą wypełniać 11 typów formularzy. Przykładowo w tzw. zestawieniu uwag zgłoszonych do projektu koordynator tematu kontroli, a więc osoba kluczowa dla osiągnięcia jakości kontroli, musi wyszczególnić zgłoszone uwagi, wskazać, czy zostały one uwzględnione, nieuwzględnione, czy częściowo uwzględnione, oraz opisać sposób ich uwzględnienia albo uzasadnić ich nieuwzględnienie. Najczęściej uwag licznego grona recenzentów - zresztą to wynika z wystąpienia pana prezesa - jest kilkadziesiąt, a bywa, że i kilkaset, więc biedny koordynator musi tę litanię przepracować, choć pożytek z tego dla niego żaden. Co najwyżej tym formalizmem zapewnia się większą wygodę recenzentom. Wygodę należy jednak zapewnić kontrolerom i koordynatorom, nie recenzentom. Cały ten system zapewnienia jakości i inne elementy biurokratyzacji pracy kontrolerów są po prostu zbędne. Proszę do tego podejść praktycznie. Tego typu mechanizmy rejestracji i dokumentowania pracy i ocen pracy mają sens w dużych zespołach ludzi, w korporacjach, w których pracują tysiące ludzi. W NIK pracuje ok. 1100 kontrolerów. W tak nielicznym korpusie więcej osiągnie się poprzez osobisty kontakt, zdawanie się na zdrowy rozsądek kontrolerów oraz promowanie kreatywności niż poprzez sformalizowane i bezosobowe procedury. Ślepe formalizowanie prac Najwyższej Izby Kontroli potwierdza obecne wdrażanie modelu kompetencji zawodowych kontrolerów - to był cytat - o czym w sprawozdaniu też wspomina się tylko zdawkowo. Kompetencje zawodowe mają zostać, tak to określono, zdefiniowane i opatrzone wskaźnikami zachowań oraz skalami ilustrującymi różne poziomy ich opanowania. Opracowano już przypisane do danych funkcji profile kompetencji, które mają precyzyjnie określać, jakie kompetencje są najistotniejsze. Wszystko to wymyślono za biurkami Departamentu Metodyki Kontroli i Rozwoju Zawodowego. Cała ta mitręga jest obecnie testowana na żywym ciele korpusu kontrolerów. Jakikolwiek papierowy model kompetencji nie zmieni jednak tego prostego faktu, że w podstawowych strukturach wewnętrznych NIK, liczących mniej niż 100 osób, każdy doskonale zna wartość każdego. Bez tej wiedzy doradcy i dyrektorzy w delegaturach i departamentach kontrolnych nie mogliby w miarę skutecznie wykonywać powierzonych im zadań. NIK nie jest tak dużą instytucją, by stać przed przymusem wprowadzenia skomplikowanej formalistyki, bo bez niej jej szefostwo nie jest w stanie skutecznie kierować firmą. Papierowa formalistyka odczłowiecza NIK, co przeczy potrzebie budowania zespołów kreatywnych i ofiarnych. Większość pracowników kontroli to dzisiaj prawnicy, administratywiści i ekonomiści. Jest tak, bo od lat jest prowadzona kierunkowa selekcja, pozornie słuszna. Praca w kontroli państwowej wymaga po prostu inteligencji, zdolności do logicznego myślenia, zdolności analitycznych, kreatywności, a także doświadczenia życiowego i uczciwości. Preferując wskazany typ wykształcenia, NIK być może odcina się od potencjalnie interesujących kandydatów do pracy. Jeżeli Polska długofalowo rozwijać się będzie tak jak teraz, to coraz ważniejsza stawała się będzie problematyka o szeroko rozumianym charakterze inżynierskim, której prawnicy czy administratywiści mogą nie udźwignąć. Bez wątpliwości silną i sympatyczną stroną organizacji pracy w NIK jest to, że instytucja ta systematycznie szkoli, na różne sposoby, swoich pracowników kontroli. W sprawozdaniu słusznie nazwano te szkolenia specjalistycznymi, bo są one dość wąsko sprofilowane. Wspierając tę tradycję szkolenia specjalistycznego, trzeba zauważyć, że NIK popadła tutaj w rutynę organizacyjną. Takie szkolenia bowiem nie są zbyt atrakcyjne dla doświadczonych kontrolerów, mających za sobą wiele lat pracy. Ich potrzeby są inne. W szczególności są oni już mniej zainteresowani instrumentarium kontroli, które dawno opanowali, a bardziej - merytoryczną stroną skomplikowanych związków zachodzących w sektorach, którymi się zajmują. W NIK nie stworzono tego typu oferty szkoleniowej dla doświadczonych kontrolerów i - jeśli się nie mylę - się o tym nie myśli. Wielokrotnie mówiliśmy o tym, że Najwyższa Izba Kontroli stosuje popularną w jednostkach publicznych metodę tworzenia swoistych rezerw finansowych poprzez planowanie nadmiarowych kwot niektórych wydatków. Różnica między tymi jednostkami publicznymi a Najwyższą Izbą Kontroli jest taka, że to Izba jest strażnikiem wydatków publicznych i można oczekiwać od niej wzorcowego zachowania. Kilka przykładów. Na podróże zagraniczne w 2016 r. wydano ok. 700 tys. zł, a mimo to na 2017 r. zaplanowano wydatek prawie dwukrotnie większy: 1300 tys. zł, ale wydano kwotę 800 tys. zł, a więc zbliżoną do wydatków z 2016 r. W ten sposób powstała rezerwa w kwocie ok. 500 tys. zł. W taki sam sposób utworzono tę, mówiąc w cudzysłowie, rezerwę z tytułu nadmiarowego zaplanowania podróży krajowych, która wyniosła 1,5 mln zł. Na szkolenia w 2016 r. wydano ok. 1,5 mln zł, mimo tego w 2017 r. zaplanowano wydatek wynoszący ok. 2300 tys. zł, ale wydano tyle, co w roku 2016, czyli 1500 tys. Rezerwa wynosiła więc 800 tys. zł. Rezerwa ta, sztucznie wytworzona dzięki różnicy między kwotami planowanymi a realnie wydatkowanymi, jest oczywiście w sprawozdaniu usprawiedliwiana. Trudno jednak wierzyć w te wyjaśnienia, skoro tak jest corocznie, choć oczywiście nie zawsze w tych samych pozycjach wydatków. Jak wielokrotnie mówiłem, raporty Najwyższej Izby Kontroli będą cieszyć się zainteresowaniem nawet w przypadku ustaleń banalnych, tzn. ustaleń wcześniej dobrze znanych specjalistom w danej branży. Jest tak, ponieważ kontrole NIK zawierają materiał udokumentowany. Po ustalenia takie, czyli udokumentowane, zawsze chętnie sięgają zainteresowani obywatele, a tym bardziej osoby publiczne oraz dziennikarze. Każda rozsądna instytucja publiczna stara się oceniać efekty swojej pracy. Izba od lat posługuje się określonymi miernikami. Wśród nich są tzw. finansowe albo sprawozdawcze skutki nieprawidłowości, dzielone na pięć kategorii, a także korzyści finansowe, dzielone na trzy kategorie. Interesująca jest druga grupa mierników, w której dominującą pozycję stanowią tzw. kwoty dodatkowych dochodów i przychodów oraz wzrost aktywów, będące następstwem działań naprawczych podjętych po kontroli NIK. Kwota sumaryczna w tej grupie w 2017 r. wynosi ok. 106 mln zł, czyli prawie 40% wykonanego budżetu NIK po stronie wydatków. Problem z tym miernikiem tkwi w pytaniu o to, jaki jest związek przyczynowo-skutkowy wskazanych kwot z ustaleniami NIK. Przykładem na sensowność tego pytania może być kwota ponad 85 mln zł, co stanowi 80% owych korzyści finansowych zarejestrowanych w 2017 r., ewidencjonowana jako rezultat kontroli Narodowego Banku Polskiego z 2013 r. Otóż prawdą jest, że w 2014 r. Narodowy Bank Polski zmienił politykę inwestowania w złoto, co wynikało z analiz przeprowadzanych w tej instytucji w związku z wygaśnięciem kryzysu finansowego, który ujawnił się w 2008 r. W związku ze zmianami warunków rynkowych Narodowy Bank Polski zaczął prowadzić w tym zakresie bardziej agresywną politykę, uzyskując większe przychody. Taka też była rekomendacja NIK, skądinąd słuszna, tyle tylko, że - jak powiedziałem - to względy rynkowe zadecydowały o tej zmianie. Kilka słów o samym sprawozdaniu. Liczy ono 521 stron, bez załączników 474 strony. Pożyteczny, skądinąd syntetyczny opis ustaleń dokonanych w ramach tematów kontroli i uzyskiwanych efektów zajmuje 3/4 objętości. Za to w sprawozdaniu brakuje podstawowych danych analitycznych, zresztą podobnie jak we wcześniejszych sprawozdaniach. W szczególności brak danych charakteryzujących sposób zarządzania Najwyższą Izbą Kontroli, np. o strukturze zawodowej kontrolerów, o strukturze wynagradzania i nagradzania, o strukturze obciążenia pracą itd. Nawiasem mówiąc, efektywność korpusu pracowników kontroli izby wynosiła w 2016 r. ok. dwóch kontroli rocznie na jednego kontrolera, a więc naprawdę mało, mniej więcej dwa razy za mało. Brak danych za 2017 r. uniemożliwia podanie oszacowania w tym zakresie. Krótko mówiąc, brak podstawowych danych utrudnia ocenę organizacji pracy izby i jest następstwem świadomego ograniczania funkcji kontrolnej Sejmu. Jak wiadomo, katowicka prokuratura wystąpiła z aktem oskarżenia i wnioskiem o pociągnięcie do odpowiedzialności karnej prezesa NIK. W tym sensie ma to znaczenie, że potwierdza się fakt ułomnego zarządzania izbą, zarządzania pozbawionego troski o wysoki poziom profesjonalizmu. W poprzednich latach wskazywaliśmy podobny styl zarządzania izbą i - jak widać - zmian w tym zakresie nie ma. Sposób kierowania sprawami wewnętrznymi NIK jest rutynowy, w istocie bezduszny, co najlepszych kontrolerów demobilizuje, a paradoksalnie tym mniej twórczym zapewnia bezpieczeństwo pracy. W długim horyzoncie czasowym musi to przynieść obniżenie skuteczności NIK, nawet jeżeli w tej chwili nie jest to gołym okiem dostrzegalne. Dlatego Komisja do Spraw Kontroli Państwowej wnioskuje o nieprzyjęcie sprawozdania za 2017 r., podobnie jak to zaproponowaliśmy w dwóch minionych latach. Pani marszałek, bardzo dziękuję.
ParlaMint-PL_2018-10-24-senat-66-1.u82	Dziękuję, Panie Senatorze! Proszę teraz sprawozdawcę Komisji Rodziny, Polityki Senioralnej i Społecznej, panią senator Bogusławę Orzechowską, o przedstawienie sprawozdania komisji. [[Głos z sali: Nie ma…]] Nie ma pani senator. To poprosimy pana senatora Jana Rulewskiego jako sprawozdawcę mniejszości Komisji Rodziny, Polityki Senioralnej i Społecznej o przedstawienie wniosku mniejszości komisji.
ParlaMint-PL_2021-11-30-sejm-43-1.u223	Pani Marszałek! Wysoka Izbo! Instytut ma być zapleczem polityki prorodzinnej i prodemograficznej. Mam zatem pytanie: Jakie rozwiązania będzie wprowadzał instytut, skoro flagowy program „500+” nie przyniósł wzrostu liczby urodzeń? Czy to mają być takie rozwiązania, jakie proponujecie dotychczas, czyli nakazy, zakazy i kary? Pseudowyrok TK skazujący kobiety na cierpienie i śmierć. Wprowadzenie cnót niewieścich, najlepiej przed trzydziestką, aby rodzić dzieci, a nie zajmować się karierą. Wprowadzanie rejestru ciąż, całkowity zakaz aborcji pod karą 25 lat więzienia, wprowadzenie utrudnień przy rozwodach. Planujecie nawet zmniejszenie liczby cięć cesarskich przy porodach. I na koniec prezes instytutu, który będzie miał uprawnienia prokuratorskie. Po co? Po to, by ścigać i karać kobiety. Fanatyzm zabija. Nie trzeba powoływać instytutu i wydawać 30 mln na to, aby stwierdzić, że kobiety boją się i dalej (Dzwonek) będą się bać zachodzić w ciążę. Wkrótce w Polsce zachodzić będzie, ale już tylko słońce. Dziękuję. [[Oklaski]]
ParlaMint-PL_2020-04-16-sejm-10-2.u94	Bardzo dziękuję, pani poseł. Proszę o zabranie głosu pana posła Rafała Adamczyka, Lewica. Jeżeli posła nie ma, to pan poseł Mirosław Suchoń, Koalicja Obywatelska. Też nie widzę. Zatem proszę panią poseł Monikę Wielichowską.
ParlaMint-PL_2019-08-01-senat-83-2.u269	Pani Marszałek! Panie Senatorze! Zacznę od tego ostatniego. Zobaczymy, kiedy ta ustawa po prostu ruszy, jakie efekty to będzie przynosiło. W naszym przekonaniu powinna dosyć szybko zadziałać, ale to ocenimy wspólnie. Myślę, że w przyszłości taka… To może będzie nie tyle korekta ustawy, ile rozszerzenie jej funkcjonowania – to jest możliwe i to może być inicjatywa Senatu czy Sejmu, nie widzę tutaj, w tych kwestiach, problemu. Co do stosowania takich rozwiązań w innych krajach to znam tylko kilka przykładów takich miejsc, gdzie jest podobnie, gdzie podobne rozwiązanie funkcjonuje. Nie mam pełnej wiedzy, więc pozwolę sobie poprosić departament właściwy do spraw odnawialnych źródeł energii, żeby taką analizę przeprowadził. Myślę, że jeśli pan senator otrzyma to na piśmie w trochę późniejszym terminie, to też będzie w porządku. No i co do tego pierwszego pytania to taki dokładny katalog tych uprawnionych… No, to też doprecyzujemy. Trudno tak dokładnie, enumeratywnie… Tak, tak. …w tej chwili panom senatorom to wyszczególnić. Proszę mi wybaczyć, ale myślę, że również w formie pisemnej udzielimy takiej odpowiedzi.
ParlaMint-PL_2021-10-13-sejm-39-1.u567	Panie Marszałku! Wysoki Sejmie! Panie Ministrze! Bezpieczeństwo ponadpartyjne. Każdy z nas chce bezpiecznych granic, nie wmawiajcie nam, że jest inaczej. Panie ministrze, 1600 mln ma kosztować mur na granicy. A dzisiaj na posiedzeniu połączonych Komisji: Administracji i Spraw Wewnętrznych oraz Obrony Narodowej nie potrafił pan odpowiedzieć, jak ten mur będzie wyglądał, jakiej długości będzie ta budowla, kto będzie odpowiedzialny za projekt i wykonanie tej inwestycji. Dzisiaj nie potrafił pan odpowiedzieć, jaki efekt dały tego typu inwestycje, bo rzeczywiście mury na granicach istnieją w wielu miejscach. 1600 mln. Panie ministrze, dlaczego neguje pan kontrolę parlamentarną i w fazie budowy, i w fazie oceniającej jej efekty? 1600 mln. I pan nie przyjmuje poprawki, w której wnioskujemy, by w Zespole do spraw przygotowania i realizacji zabezpieczenia granicy państwowej znalazł się prezes Najwyższej Izby Kontroli lub upoważniony przez niego członek Kolegium NIK? Dlaczego nie zależy panu na tym, by obserwatorami w takim zespole byli również posłowie? Panie ministrze, warto, wręcz należy odpowiedzieć przewodniczącej Koła Parlamentarnego Polska 2050 posłance Hannie Gill-Piątek, która alarmuje, że to może być nie żaden mur, tylko wał. Cieszy nas poprawka posłów Konfederacji. Żadnego z was, panowie, nie było na posiedzeniu połączonych komisji... [[Głos z sali: Kolega był.]] [[Głos z sali: Byłem, byłem.]] ...ale dobrze, że przynajmniej słuchaliście relacji. Dziękujemy. [[Kolega był.]] Panie Ministrze! Składamy cztery poprawki, ale myślę, że jedna powinna pana szczególnie zadowolić. Oto wnioskujemy, by w art. 4 dodać ust. 7 i 8 w następującym brzmieniu: 7. Od dnia wejścia w życie ustawy, przez cały okres trwania inwestycji i w ciągu roku po jej zakończeniu, co 3 miesiące minister właściwy do spraw wewnętrznych oraz pełnomocnik przedstawiają Sejmowi pisemne i ustne sprawozdanie z przebiegu inwestycji oraz jej użytkowania. 8. Po upływie terminu, o którym mowa w ust. 7 - który przedstawiłem przed chwilą - sprawozdanie, o którym w nim mowa, przedstawiane jest co 6 miesięcy. Uzasadniałem: 1600 mln. Panie Ministrze! Ta poprawka uwzględnia stanowisko sekretarza stanu w ministerstwie spraw wewnętrznych Macieja Wąsika wyrażone dzisiaj na posiedzeniu komisji, że miesięczny termin zaproponowany w jej pierwotnym brzmieniu jest zbyt krótki. Dlatego liczymy, że minister dotrzyma słowa i rząd poprze poprawkę w obecnym brzmieniu. Panie ministrze, co pan na to? A już wracając do dzisiejszego posiedzenia: zbudowaliście mur i nie ma żadnej debaty sejmowej, bo najłatwiej zbudować wam mur właśnie w parlamencie. [[Oklaski]]
ParlaMint-PL_2018-06-07-sejm-63-3.u76	Pani Marszałek! Wysoka Izbo! Pani Poseł! Powiem szczerze, że to nazwisko: Simone Leo jest dla mnie tajemnicą. Nie wiem w ogóle, kto to jest, co to jest za postać, która według pani odczuć krąży wokół tych dwóch stadnin, które zajmują się hodowlą koni arabskich. Pani poseł jednoznacznie stwierdza, że 19 lutego 2017 r... [[Poseł Joanna Kluzik-Rostkowska: Szesnastego.]] 2016 r. nastąpił upadek hodowli koni arabskich w Polsce. [[Poseł Joanna Kluzik-Rostkowska: Początek, początek.]] Pani poseł, początek... Jeżeli ktoś miałby odrobinę wyobraźni, wiedzy, na czym polega hodowla koni, to nigdy... [[Poseł Joanna Kluzik-Rostkowska: Pan Trela miał.]] ...nie postawiłby takiej tezy, dotyczącej właśnie tego, że następuje proces upadku hodowli koni. Bo choćby po wynikach... po ostatnich wystawach, gdzie konie polskie występują - czy na wystawach krajowych, czy na wystawach międzynarodowych - ewidentnie widać, że konie arabskie polskiej hodowli są naprawdę w bardzo dobrej kondycji i ten proces hodowlany jest jak najbardziej zachowany. Więc tutaj naprawdę nie byłbym w stanie postawić tego typu tezy, że następuje upadek jakiejkolwiek hodowli. Jeżeli pani poseł sobie życzy... Ja akurat nie jestem może specjalistą w zakresie hodowli koni arabskich, ale jeżeli chodzi o hodowlę koni, to zapewniam panią poseł, że mam sporo wyobraźni, wiem coś na ten temat. Zajmowałem się przez ładnych kilka lat procesem hodowlanym innej rasy polskich koni, więc myślę, że miałbym na ten temat sporo do powiedzenia i nigdy nie postawiłbym tezy, że przez zmianę zarządu spółki następuje likwidacja czy też destrukcja procesu hodowlanego. Naprawdę trzeba mieć ku temu bardzo poważne podstawy. Trzeba wiedzieć, co to jest... [[Dlaczego tak często zmieniacie te...]] ...stado podstawowe, jaki proces ma następować w ramach stada podstawowego, jakie... [[Poseł Joanna Kluzik-Rostkowska: Rozliczenie aukcji 2017.]] Pani poseł, organizatorem sierpniowych wydarzeń była Stadnina Koni Janów Podlaski, natomiast zgodnie z zawartą umową Międzynarodowe Targi Poznańskie pełniły funkcję operatora techniczno-logistycznego całej imprezy. Przyjęty pomiędzy organizatorem i operatorem model rozliczeń zakładał wzajemną kompensatę świadczeń i kosztów. Na przychody z imprezy złożyły się wpływy od sponsorów, ze sprzedaży biletów, z tytułu wynajęcia powierzchni, przychody z tytułu wpisowego za udział w Narodowym Pokazie Koni Arabskich Czystej Krwi, prowizja od sprzedanych koni hodowców prywatnych, przychody z tytułu udostępnienia powierzchni, przychody ze sprzedaży katalogów i reklam. [[Poseł Joanna Kluzik-Rostkowska: Ale liczby, liczby, panie ministrze.]] Podsumowując, przychody z tytułu organizacji święta wyniosły 1 732 631,08 zł, a koszty poniesione z tytułu organizacji święta - 1 909 378,61 zł. W ostatecznym rozliczeniu koszty organizacji wydarzenia były wyższe od przychodów poniesionych z tytułu organizacji i wyniosły 176 747,53 zł. Koszty te zostały rozdzielone pomiędzy trzema stadninami: 56 193 zł - Janów Podlaski, 91 tys. - Michałów, 28 703 zł - Małopolska Hodowla Roślin. Podczas aukcji Pride of Poland i summer sale wylicytowano 13 koni hodowli państwowych na łączną kwotę 549 tys. euro. Jednocześnie należy wskazać, że nabywcy dwóch klaczy nie dokonali płatności na kwotę 125 tys. euro w terminie wskazanym w regulaminie aukcji i nie odebrali wylicytowanych koni. W związku z powyższym wadium wpłacone w kwocie 17 134 zł, czyli ok. 4 tys. euro, przeszło na rzecz stadniny. Biorąc pod uwagę koszty organizacji, organizacyjne wydarzenia wyniosły 176 743 zł, a przychody z tytułu sprzedaży koni - 1810 tys. zł, czyli ok. 424 tys. euro. Wydarzenie zamknęło się zyskiem o wartości 1600 tys. zł. Rozliczenie to zostało opublikowane na stronie internetowej Stadniny Koni Janów Podlaski w dniu 14 kwietnia, zostało też wysłane m.in. do PAP-u w formie komunikatu prasowego. Jeżeli chodzi o te zawierane umowy, to zgodnie z Kodeksem spółek handlowych osobą reprezentatywną - są trzy osoby prawne - w tym wypadku jest zarząd i prowadzi sprawy spółki. On zawarł umowę z targami poznańskimi. Informacje świadczące o rozliczeniu Święta Konia Arabskiego posiada organizator tej imprezy Stadnina Koni Janów Podlaski i tylko zarząd tej spółki może podjąć decyzję o ich ujawnieniu. Ponadto informujemy, iż Krajowy Ośrodek Wsparcia Rolnictwa nie był podmiotem zawierającym umowy z innymi spółkami Skarbu Państwa. Pani poseł, tych pytań, jak pani poseł sama stwierdziła, jest bardzo wiele. My oczywiście na te pozostałe pytania odpowiemy pani poseł w formie pisemnej. Natomiast, tak jak wspomniałem, naprawdę nie można postawić tezy, że poprzez zmianę zarządu spółki następuje destrukcja hodowli koni arabskich. Trzeba mieć naprawdę sporo wyobraźni, co to jest hodowla, co to jest cykl hodowlany, na czym on polega, i wtedy można dopiero postawić jakąkolwiek tezę. Bo po wystawach światowych i krajowych konie państwowej hodowli koni arabskich naprawdę bardzo dobrze się mają. Dziękuję bardzo. [[Oklaski]] [[Przewodnictwo w obradach obejmuje wicemarszałek Sejmu Stanisław Tyszka]]
ParlaMint-PL_2017-06-07-sejm-43-1.u257	Dziękuję. Panie Marszałku! Wysoka Izbo! Panowie Ministrowie! Zgłaszają się do mnie prawnicy z prośbą o rozwianie wątpliwości, co też niniejszym czynię. Zatem pytania: Jak wyglądać będzie pomoc państwa dla młodych komorników? Deklaracja ta została złożona przez ministra sprawiedliwości na ostatniej konferencji prasowej. Na jakiej podstawie zostały ustalone wysokości opłat egzekucyjnych, w szczególności opłata minimalna, która według nowej ustawy nie podlega rewaloryzacji i jest kilkakrotnie niższa niż obecnie? Czy w związku z powyższym ustawodawca, ustalając wysokość opłat, założył, że szereg kancelarii upadnie? W jaki sposób komornik ma finansować bezskuteczne postępowanie egzekucyjne, skoro według proponowanej ustawy przychody kancelarii z opłat spadną średnio o połowę? Czy państwo będzie dofinansowywało kancelarie deficytowe? Jeżeli zgodnie ze stanowiskiem ministra finansów komornik jest podatnikiem 23-procentowego podatku VAT, a projekt ustawy określa, że opłata egzekucyjna nie podlega podwyższeniu o jakiekolwiek dodatkowe należności, należy przyjąć, iż podatek ten bezpośrednio obciąża komornika, a przede wszystkim dodatkowo obniża sumę opłat egzekucyjnych. Czy w związku z powyższym jest to zgodne z ogólną zasadą, iż podatek VAT pozostaje neutralny dla prowadzącego działalność, jest wartością dodaną, a obciąża konsumenta czy odbiorcę docelowego? Czy w przypadku rezygnacji komornika ze stanowiska z powodów ekonomicznych państwo pokryje koszty związane z ewentualną likwidacją kancelarii oraz [[Dzwonek]] wypłaci komornikowi odszkodowanie? Dziękuję uprzejmie.
ParlaMint-PL_2016-11-15-sejm-30-1.u628	Bardzo dziękuję, ale to nie była forma pytania, tylko oświadczenia, pani poseł. Pani poseł Małgorzaty Pępek nie ma. Nie ma również pana posła Mirosława Suchonia. Tym samym listę osób, które zapisały się do pytań, wyczerpaliśmy. Rozumiem, że w związku z tym, że to nie było pytanie, pan minister, a także sprawozdawca nie chcą już oświadczać. Zamykam dyskusję. W związku z tym, że w czasie drugiego czytania zgłoszono do przedłożonego projektu ustawy poprawki, proponuję, aby Sejm ponownie skierował ten projekt do Komisji Finansów Publicznych w celu przedstawienia sprawozdania. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Na tym zakończyliśmy ten punkt posiedzenia. Na tym zakończyliśmy rozpatrywanie punktów porządku dziennego zaplanowanych na dzień 15 listopada br. Informuję, że zgłosili się posłowie w celu wygłoszenia oświadczeń poselskich. Czy ktoś z panów posłów i pań posłanek pragnie się jeszcze dopisać do listy? Nie widzę. W związku z tym zamykam listę. Pan poseł Jarosław Gonciarz złożył oświadczenie na piśmie. Pana posła Jacka Kurzępy z klubu Prawo i Sprawiedliwość nie ma. Pani poseł Ewa Tomaszewska złożyła oświadczenie na piśmie. Mamy więc pana posła Edwarda Siarkę, klub Prawo i Sprawiedliwość. Bardzo proszę.
ParlaMint-PL_2018-10-25-senat-66-2.u266	Ale ja nie pytałem, co to przyniesie. Zadałem konkretne pytania. Niech mi pan wytłumaczy, co to jest danina solidarnościowa, co te słowa dokładnie oznaczają. Czy to oznacza, że wszyscy ją zapłacą, czy tylko konkretne osoby? Dlaczego ten podatek jest tylko dla wybranych osób, a nie dla wszystkich, skoro wszyscy opowiadają, że to jest solidarnościowy podatek?
ParlaMint-PL_2022-06-08-sejm-56-1.u349	Panie Marszałku! Koleżanki i Koledzy Posłowie! Panie Ministrze! ˝Dziecko chce być dobre. Jeśli nie umie - naucz. Jeśli nie wie - wytłumacz. Jeśli nie może - pomóż˝ - tyle Janusz Korczak, blisko 100 lat temu. Ta ustawa nie daje wystarczających narzędzi, aby pomagać, aby tłumaczyć. Ta ustawa to represyjność i karanie. Można powiedzieć, że ona jest sprzeczna z zasadami nowoczesnej pedagogiki. Tym samym tytuł tej ustawy również jest sprzeczny z jej treścią. Mam konkretne pytania do pana ministra. Panie ministrze, czy nie sądzi pan, że brak regulacji odnośnie do wyznaczenia obrońcy z urzędu, jeżeli nie ma go z wyboru, w przypadku każdego nieletniego, nie tylko w określonych przypadkach, tak jak jest w tym projekcie... Byłoby to (Dzwonek) dobrym zabezpieczeniem interesów dziecka. Czy naprawdę sądzi pan, że karanie dziecka, bo tak to będzie odbierane, np. myciem toalet w szkole, jest dobrym postępowaniem i coś dobrego z tego wyniknie? Moim zdaniem nie. I ostatnie pytanie: Czy preambuła, która ma odniesienie do wartości chrześcijańskich, do wartości jednej z religii, naprawdę powinna znaleźć się w tej ustawie? Mamy przecież rozdział Kościoła od państwa. Dziękuję. [[Oklaski]]
ParlaMint-PL_2020-05-27-sejm-12-1.u208	Bardzo dziękuję. Zamykam dyskusję. Do trzeciego czytania projektu ustawy przystąpimy w bloku głosowań. Przystępujemy do rozpatrzenia punktu 6. porządku dziennego: Sprawozdanie Komisji Zdrowia o rządowym projekcie ustawy o zmianie ustawy o zawodach lekarza i lekarza dentysty oraz niektórych innych ustaw (druki nr 172, 172-A i 387). Proszę pana posła Bolesława Piechę o przedstawienie sprawozdania komisji.
ParlaMint-PL_2020-09-17-sejm-17-2.u240	Panie Marszałku! Wysoka Izbo! Obok troski o zwierzęta powinna nas charakteryzować także troska o ludzi. Nie troszczyliśmy się przez ostatnie lata o ludzi, także mieszkańców wsi, którzy żyją w sąsiedztwie ferm zwierząt, takich np. jak norki. Żyją w smrodzie i brudzie. Ich posiłki rodzinne wyglądają w ten sposób - żyją w towarzystwie much. Nie mogą wypić szklanki herbaty, bo jest syf. Zapraszam do Białczyka, do Pyrzan, do gminy Witnica. Ci ludzie nawet się nie wyprowadzą, bo wartość ich nieruchomości spadła do zera. Nie sprzedadzą swoich domów, bo tam się po prostu nie da żyć, mieszkać. Zarabianie na cierpieniu zwierząt jest także zarabianiem na cierpieniu ludzi, którzy mieszkają w pobliżu tych ferm. Wiem, że na tej sali są ludzie, którym cierpienie się podoba. Którzy głosowali przeciwko temu, [[Dzwonek]] żeby izolować sprawców od ofiar przemocy. Podoba im się męczenie kobiet, dzieci, podoba im się męczenie zwierząt. Dosyć tego okrucieństwa. Polski rolnik troszczy się o swoje zwierzęta, hodowcy żyją z cierpienia zwierząt, hodowcy zwierząt futerkowych. [[Oklaski]]
ParlaMint-PL_2017-03-30-senat-38-2.u41	Bardzo dziękuję, Panie Senatorze. Informuję, że lista mówców została wyczerpana. Zamykam dyskusję. Teraz senat mógłby przystąpić do trzeciego czytania projektu uchwały. To trzecie czytanie objęłoby jedynie głosowanie. Zostanie ono przeprowadzone razem z innymi głosowaniami. Zarządzam przerwę do godziny 11.40. [[Przerwa w obradach od godziny 10 minut 10 do godziny 13 minut 32]]
ParlaMint-PL_2022-05-11-sejm-54-1.u649	Panie Marszałku! Panie Ministrze! Wysoki Sejmie! Kolejna nowelizacja ustawy jest bardzo potrzebna. Problemy, które pojawiają się, rozwiązywane są na bieżąco. Usprawniane są kolejne procedury pomagające uchodźcom z Ukrainy. Jak już było wspomniane, ustawa jest pilotażowa w Polsce. Mam takie pytanie: Czy mamy jakieś informacje na temat podobnych działań w innych krajach Unii Europejskiej? Dziękuję bardzo.
ParlaMint-PL_2016-10-21-sejm-28-3.u260	Dziękuję, panie marszałku. Panie Marszałku! Wysoka Izbo! W imieniu Koła Poselskiego Wolni i Solidarni przedstawiam stanowisko w sprawie projektu ustawy o zmianie ustawy Kodeks postępowania karnego, złożonego przez Komisję do Spraw Petycji, druk nr 815. Zgodnie z obecnym brzmieniem art. 183 § 1 Kodeksu postępowania karnego świadek może uchylić się od odpowiedzi, jeżeli udzielenie odpowiedzi mogłoby narazić jego samego lub osobę dla niego najbliższą na odpowiedzialność za przestępstwo lub przestępstwo skarbowe. Zaproponowany przez wnioskodawcę projekt zakłada nowe brzmienie tego przepisu, które pozwoliłoby świadkowi na uchylenie się od odpowiedzi na pytanie, jeżeli udzielenie odpowiedzi mogłoby narazić jego lub osobę dla niego najbliższą także na odpowiedzialność za wykroczenie lub wykroczenie skarbowe. Jest to w mojej ocenie naturalna konsekwencja przepisu dotyczącego przestępstwa. Z wnioskowania z większego na mniejsze wynika, że jeżeli można uchylić się od odpowiedzialności za przestępstwo - w tym sensie, że można odmówić odpowiedzi - to tym bardziej można byłoby odmówić odpowiedzi w przypadku, gdy sprawa dotyczy wykroczenia bądź wykroczenia skarbowego. Zaproponowana zmiana zasługuje na pełną aprobatę. W pełni należy podzielić argumentację przytoczoną w uzasadnieniu projektu. Powstały w wyniku nowelizacji Kodeksu postępowania karnego z dnia 10 stycznia 2003 r. stan prawny, determinujący de facto obowiązek samooskarżania, czyli obowiązek zeznawania w charakterze świadka w sytuacji, gdy może to narazić osobę zeznającą na odpowiedzialność za wykroczenie lub wykroczenie skarbowe, jest sprzeczny z rzymską zasadą: nemo se ipsum accusare tenetur - nikogo nie można zmuszać do oskarżania samego siebie. Analogicznie sytuacja wygląda w stosunku do osób najbliższych: można tutaj mówić o swoistym obowiązku denuncjacji tychże osób przez świadków. Ważąc, zestawiając, wartość jedności rodziny z wartością dobra wymiaru sprawiedliwości, większy akcent moim zdaniem powinniśmy położyć na tę pierwszą wartość. I temu powinna służyć ta zmiana. W kontekście niniejszego projektu może niepokoić powielanie, kolejny raz, praktyki, o której wspomniałem z tej mównicy podczas procedowania ostatniej nowelizacji Kodeksu postępowania karnego na posiedzeniu Sejmu w dniu 8 czerwca br. Postępowanie karne, podobnie jak pozostałe rodzaje postępowań sądowych i kodeksy prawa materialnego, nie powinny podlegać częstym modyfikacjom w zakresie krótkiego okresu vacatio legis, podważającym i tak już niskie zaufanie obywateli do instytucji państwa. Niestety to jest już trzecia nowelizacja Kodeksu postępowania karnego od początku tej kadencji Sejmu i druga, która ma charakter wycinkowy. Starajmy się, Wysoki Sejmie, aby w przyszłości - jako odpowiedzialni za stanowienie prawa - unikać takich form nowelizacji ustawy, nawet pomimo jej słusznych intencji, dążąc do zbierania większej liczby zmian w jednym projekcie i kompleksowego, systemowego stanowienia prawa, tak aby ograniczyć choć trochę to szaleństwo legislacyjne. Panie Marszałku! Wysoka Izbo! Mimo zgłoszonego zastrzeżenia, biorąc pod uwagę słuszność i zasadność wprowadzenia przedmiotowej regulacji, Koło Poselskie Wolni i Solidarni poprze przedłożony projekt ustawy. Dziękuję bardzo.
ParlaMint-PL_2020-02-13-sejm-05-2.u499	Szanowna Pani Marszałek! Szanowny Panie Premierze! Szanowni Państwo! Chciałam jednoznacznie wyjaśnić: to, że będziemy wypłacali trzynastą emeryturę z Funduszu Solidarnościowego, w żaden sposób nie spowoduje, że osoby z niepełnosprawnościami nie będą miały wypłacanych świadczeń. Przypomnę to, co już z tej mównicy było wielokrotnie mówione. Dzisiaj na ten temat mówił również pełnomocnik rządu ds. osób niepełnosprawnych pan Paweł Wdówik. Kiedy pan Paweł Wdówik przyszedł do naszego ministerstwa, zaczął z nami współpracować, pierwszą rzeczą, której dokładnie się przyjrzał, był Fundusz Solidarnościowy. Szanowni Państwo! Realizujemy wszystkie programy, które do tej pory rozpoczęliśmy, i będziemy realizowali kolejne. To w naszej kadencji 10 mld więcej środków zostało przekazanych właśnie na wsparcie osób niepełnosprawnych. [[Gwar na sali, dzwonek]] Uuu... Żeby anulować. Kłamstwo! Szanowni państwo, bardzo bym prosiła, abyście państwo łaskawie byli zainteresowani tym tematem. [[Gwar na sali]] Ale pani poseł Lichocka wyszła. Prezes niech się zainteresuje. Panie pośle... Minister Rodziny, Pracy i Polityki Społecznej Marlena Magdalena Maląg: Szanowni Państwo! Jednoznacznie podkreślam... Ale my to wiemy. Ale my to wiemy, co pani mówi. ...że wsparcie osób niepełnosprawnych realizujemy i realizować będziemy: centra opiekuńczo-mieszkalne, usługi wytchnieniowe, które są tak potrzebne. Bez prezesa nie ma mowy. Ale pakiet „Emerytura+”... Hańba! Szanowni Państwo! Pakiet „Emerytura+”, ponad 20 mld dla naszych emerytów. To nasza więź międzypokoleniowa powoduje, że zarówno trzynasta emerytura, jak i waloryzacja będą w pełnym zakresie realizowane i nasi emeryci będą zabezpieczeni. Dziękuję bardzo. [[Oklaski]]
ParlaMint-PL_2018-07-26-senat-64-3.u122	To znaczy… Oczywiście liczba mieszkańców nie jest sztywną liczbą, bo ona się może zmieniać, ale granice okręgów wyborczych są ustalone w załączniku do ustaw – Kodeks wyborczy, więc one mogą być zmieniane tylko w drodze zmiany ustawy. [[Granice województw.]]
ParlaMint-PL_2018-07-05-sejm-66-3.u536	Głosować będziemy zgodnie z zasadami stosowanymi w poprzednim punkcie porządku dziennego. W jedynej poprawce do art. 93 ustawy o transporcie drogowym Senat proponuje skreślić ust. 3. Komisja wnosi o przyjęcie tej poprawki. Przystępujemy do głosowania. Kto z pań i panów posłów jest za odrzuceniem poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 419 posłów. Większość bezwzględna - 210. Wszyscy byli przeciw. Sejm poprawkę przyjął. Na tym zakończyliśmy rozpatrywanie uchwały Senatu w sprawie ustawy o zmianie ustawy o transporcie drogowym oraz niektórych innych ustaw. Przystępujemy do rozpatrzenia punktu 35. porządku dziennego: Sprawozdanie Komisji Infrastruktury o uchwale Senatu w sprawie ustawy o tachografach (druki nr 2680 i 2703). Proszę pana posła Bogdana Rzońcę o przedstawienie sprawozdania komisji.
ParlaMint-PL_2020-06-03-senat-11-3.u354	Bardzo dziękuję. Panie Ministrze, pan, odpowiadając na pytanie pana senatora Rybickiego, powiedział, iż pan uważa – ja się z tym zgadzam – że parlamentarzysta powinien być tak samo traktowany jak każdy zwykły obywatel. Otóż na tym filmie, który widzieliśmy, mieliśmy do czynienia z sytuacją… Pan powiedział, że to było nielegalne zgromadzenie w czasie pandemii, w związku z czym policja przystąpiła energicznie do realizacji swoich zadań, do których była uprawniona. Jednocześnie mamy inne zdarzenie w przestrzeni publicznej – 10 kwietnia tego roku, kiedy to na placu Piłsudskiego pojawia się grupa parlamentarzystów Prawa i Sprawiedliwości i nie tylko. I widzimy, że jedna z tych osób jest w maseczce i pan prezes Kaczyński dość energicznym ruchem nakazuje tej osobie, żeby się tej maseczki pozbyła. Ja oczywiście nie namawiałbym policji do tego, żeby równie energicznie jak w tej sprawie interweniowała w tamtej sprawie, ale chciałbym zapytać, czy ktoś z policji lub służb porządkowych podszedł wtedy, 10 kwietnia, do tych osób na placu Piłsudskiego i powiedział im, że są w zbyt zbitej grupie. Czy ktoś powiedział im, że powinni nosić maseczki? Czy jakakolwiek reakcja – niekoniecznie taka jak tutaj, nawet dużo słabsza – miała miejsce? Dziękuję.
ParlaMint-PL_2018-05-09-senat-60-1.u5	Jest wniosek przeciwny pana senatora. [[Dlaczego?]] [[Bo to jest nasza inicjatywa.]] [[Ale dlaczego, Panie Marszałku?]] Ale, Panie Senatorze, ja wcześniej też nie pytałem: dlaczego? No, tych pytań „Dlaczego?” można zadawać tak dużo, że… Jest wniosek… [[Panie Marszałku, można?]] Tak… Ale w jakiej sprawie?
ParlaMint-PL_2022-02-23-sejm-49-1.u3	Dziękuję. Stwierdzam, że powołany przez Sejm na członka Rady Polityki Pieniężnej pan Wiesław Janczyk złożył przysięgę przed Sejmem. Prezydium Sejmu w uzgodnieniu z Konwentem Seniorów przedłożyło projekt uchwały w sprawie agresji Rosji na Ukrainę, druk nr 2029. W związku z tym po uzyskaniu jednolitej opinii Konwentu Seniorów podjęłam decyzję o uzupełnieniu porządku dziennego o punkt obejmujący rozpatrzenie tego projektu. Proponuję, aby w tym przypadku Sejm wyraził zgodę na zastosowanie art. 51 pkt 1 regulaminu Sejmu. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Przystępujemy do rozpatrzenia punktu 2. porządku dziennego: Przedstawiony przez Prezydium Sejmu projekt uchwały w sprawie agresji Rosji na Ukrainę (druk nr 2029). [[Zebrani wstają]] ˝Uchwała Sejmu Rzeczypospolitej Polskiej w sprawie agresji Rosji na Ukrainę Zasada suwerenności oraz prawo do samostanowienia narodów należą do podstawowych wartości cywilizacji zachodniej. Decyzja Federacji Rosyjskiej o uznaniu niezależności dwóch terytoriów będących integralnymi częściami Ukrainy narusza w sposób jawny reguły przyjęte przez społeczność międzynarodową i oznacza odrzucenie przez stronę rosyjską wszelkich dróg do zgodnego z prawem międzynarodowym porozumienia. Postanowienie Władimira Putina narusza podstawowe zasady prawa międzynarodowego, dlatego nie ma i nie może mieć mocy wiążącej dla żadnego innego państwa. Ukraina jest niepodległym, suwerennym i demokratycznym państwem. Przyjęcie przez Rosję konstytucji samozwańczych tzw. republik ługańskiej i donieckiej oznacza w istocie zamiar opanowania terytorium Ukrainy, a więc jest to działanie o czysto wojennym charakterze. Działania Federacji Rosyjskiej, które nasiliły się w ostatnich tygodniach, to agresja skierowana przeciwko niezależnemu państwu. Kolejne kroki, które podejmuje Władimir Putin, dowodzą, że celem jego polityki jest przekreślenie ponad 30 lat pokoju w Europie po upadku komunizmu. Rosja świadomie prowadzi do wskrzeszenia demonów przeszłości i do odrzucenia jakichkolwiek reguł poza regułą siły, brutalności i gotowości do zabijania niewinnych ludzi. Cenę za neoimperialną politykę Władimira Putina, za rosyjską politykę gazową i energetyczną już w tej chwili płacą zwykli obywatele Ukrainy. Wpływa to także na poziom życia setek milionów europejskich obywateli, w tym milionów polskich rodzin. Sejm Rzeczypospolitej Polskiej po raz kolejny z całą mocą potępia wszelkie działania Federacji Rosyjskiej, których celem jest zamach na suwerenność Ukrainy. Społeczność międzynarodowa musi zrobić wszystko, aby nie dopuścić do wojny. Integralność terytorium Ukrainy, nienaruszalność jej granic i prawo do samostanowienia są źródłem bezpieczeństwa całej Europy. Sejm wzywa społeczność międzynarodową do wprowadzenia dotkliwych sankcji ekonomicznych i dyplomatycznych przeciwko agresorowi. Wzywamy rządy państw UE i NATO oraz całą społeczność międzynarodową, by solidarnie stanęły po stronie wolności i prawa narodu ukraińskiego do życia w niepodległym państwie˝. Proszę, żebyśmy przyjęli tę uchwałę przez aklamację. [[Długotrwałe oklaski]] Bardzo państwu posłom dziękuję. Bardzo dziękuję. Stwierdzam, że Sejm podjął uchwałę w sprawie agresji Rosji na Ukrainę. Informuję, że punkt porządku dziennego: Sprawozdanie Komisji Edukacji, Nauki i Młodzieży oraz Komisji Obrony Narodowej o uchwale Senatu w sprawie ustawy o zmianie ustawy - Prawo oświatowe oraz niektórych innych ustaw, druki nr 1991 i 1993, został rozpatrzony na 48. posiedzeniu Sejmu. W związku z tym punkt ten stał się bezprzedmiotowy. Rada Ministrów przedłożyła projekt ustawy o zmianie ustawy o listach zastawnych i bankach hipotecznych oraz niektórych innych ustaw, druk nr 2019. W związku z tym, na podstawie art. 95b regulaminu Sejmu, podjęłam decyzję o uzupełnieniu porządku dziennego o punkt obejmujący pierwsze czytanie tego projektu ustawy. Rada Ministrów przedłożyła projekt ustawy o zasadach realizacji zadań finansowanych ze środków europejskich w perspektywie finansowej 2021-2027, druk nr 2022. W związku z tym, po uzyskaniu jednolitej opinii Konwentu Seniorów, podjęłam decyzję o uzupełnieniu porządku dziennego o punkt obejmujący pierwsze czytanie tego projektu. Proponuję, aby w tym przypadku Sejm wyraził zgodę na zastosowanie art. 37 ust. 4 regulaminu Sejmu. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Właściwe komisje przedłożyły sprawozdania: - o rządowym projekcie ustawy o zmianie ustawy o Agencji Restrukturyzacji i Modernizacji Rolnictwa, - o rządowym projekcie ustawy o zmianie ustawy o dozorze technicznym oraz ustawy o transporcie kolejowym, - o rządowym projekcie ustawy o zmianie ustawy o pracowniczych programach emerytalnych oraz ustawy o indywidualnych kontach emerytalnych oraz indywidualnych kontach zabezpieczenia emerytalnego, - o poselskim projekcie ustawy o zmianie ustawy - Prawo energetyczne, - o rządowym projekcie ustawy o zmianie ustawy o Funduszu rozwoju przewozów autobusowych o charakterze użyteczności publicznej. Sprawozdania to odpowiednio druki nr 2021, 2018, 2026, 2025 i 2020. W związku z tym, po uzyskaniu jednolitej opinii Konwentu Seniorów, podjęłam decyzję o uzupełnieniu porządku dziennego o punkty obejmujące rozpatrzenie tych sprawozdań. Proponuję, aby w tych przypadkach Sejm wyraził zgodę na zastosowanie art. 51 pkt 3 regulaminu Sejmu. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Prezydium Sejmu proponuje, aby w dyskusjach nad przedstawionymi punktami porządku dziennego Sejm wysłuchał 5-minutowych oświadczeń w imieniu klubów i 3-minutowych oświadczeń w imieniu kół. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Informuję, że Konwent Seniorów jednomyślnie zaopiniował propozycję rozpatrzenia na bieżącym posiedzeniu informacji w sprawie gospodarczych i społecznych konsekwencji wprowadzenia nowego ładu podatkowego, o której przedstawienie wnosił Klub Parlamentarny Koalicja Obywatelska - Platforma Obywatelska, Nowoczesna, Inicjatywa Polska, Zieloni. Punkty porządku dziennego bieżącego posiedzenia będą rozpatrywane zgodnie z kolejnością zaopiniowaną przez Prezydium Sejmu i Konwent Seniorów. Informacja w tej sprawie, a także wykaz ustaw, które Senat przyjął bez poprawek, dostępne są w Systemie Informacyjnym Sejmu. Proszę posła sekretarza o odczytanie komunikatów.
ParlaMint-PL_2018-12-06-sejm-73-2.u495	Komisja Polityki Społecznej i Rodziny wnosi o przyjęcie sprawozdania Rady Ministrów z realizacji ustawy o pomocy państwa w wychowywaniu dzieci w latach 2016–2017. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Na tym zakończyliśmy rozpatrywanie punktów porządku dziennego zaplanowanych na dzień 6 grudnia 2018 r. Informuję, że zgłosili się posłowie w celu wygłoszenia oświadczeń poselskich. Czy ktoś z pań posłanek i panów posłów chce się jeszcze dopisać? Nie widzę. Zamykam listę. Zapraszam do wygłoszenia oświadczenia panią poseł Bożenę Kamińską, Platforma Obywatelska - Koalicja Obywatelska. Nie ma. Pani poseł Małgorzata Chmiel, Platforma Obywatelska - Koalicja Obywatelska. Nie ma. Pani poseł Małgorzata Pępek.
ParlaMint-PL_2020-09-16-sejm-17-1.u524	Pani Marszałek! Wysoka Izbo! Misja funduszu - tak. Cele funduszu - tak. Ale Fundusz Medyczny na dzień dzisiejszy nie wprowadza dodatkowych pieniędzy do systemu finansowania służby zdrowia. Są to jedynie zapowiedzi. Oznacza to na dzień dzisiejszy, że fundusz będzie dysponował środkami, które będą musiały być przesunięte z innych działań dotychczas finansowanych przez Ministerstwo Zdrowia, a przecież ani Ministerstwo Zdrowia, ani fundusz zdrowia na nadmiar środków nie cierpią, bo kolejki są coraz większe. Chciałbym więc zapytać, dlaczego nie ma razem z tą ustawą nowelizacji ustawy budżetowej, nie ma nowelizacji wydatków wieloletnich budżetu, które zwiększałyby fundusze, jakimi dysponuje minister zdrowia. Nie ma jeszcze ustawy. W związku z powyższym mam pytanie: Czy zapisy tej ustawy rzeczywiście staną się (Dzwonek) faktem i będą oparte na środkach, które będą w budżecie państwa? Dziękuję bardzo. [[Oklaski]]
ParlaMint-PL_2019-08-02-senat-83-3.u80	Dziękuję bardzo, Panie Marszałku. Powiem bardzo krótko. Faktycznie potwierdzam, że jest to dobra i wychodząca naprzeciw potrzebom przedsiębiorców ustawa. Ale skoro już zostałem tutaj z nazwiska wywołany, to chciałbym tylko powiedzieć panu senatorowi Ambrozikowi, że to nie jest tak, że „nawet opozycja”. Po prostu wtedy, kiedy czasami zdarzy się dobra ustawa, opozycja bardzo chętnie ją poprze. Dziękuję bardzo.
ParlaMint-PL_2016-12-02-senat-31-5.u25	Dziękuję bardzo, Panie Senatorze. Czy ktoś z państwa senatorów chciałby zabrać głos w tej sprawie? Nie widzę zgłoszeń. Przystępujemy do głosowania nad przedstawionym przez Komisję Regulaminową, Etyki i Spraw Senatorskich projektem uchwały w sprawie zmian w składzie komisji senackiej. Kto jest za? Kto jest przeciw? Kto się wstrzymał? Bardzo proszę o podanie wyników. Głosowało 76 senatorów, 63 – za, 8 – przeciw, 5 wstrzymało się od głosu. [[Głosowanie nr 67]] Wobec wyników głosowania stwierdzam, że Senat podjął uchwałę w sprawie zmian w składzie komisji senackich. Powracamy do rozpatrywania punktu siódmego porządku obrad: ustawa o zmianie ustawy o emeryturach i rentach z Funduszu Ubezpieczeń Społecznych oraz niektórych innych ustaw. Komisja Rodziny, Polityki Senioralnej i Społecznej przedstawiła projekt uchwały, w którym wnosi o przyjęcie ustawy bez poprawek – druk senacki nr 338 A. Mniejszość komisji wnosi o odrzucenie ustawy oraz o wprowadzenie poprawek do ustawy. W pierwszej kolejności zostanie przeprowadzone głosowanie nad wnioskiem o odrzucenie ustawy, a następnie, w przypadku odrzucenia tego wniosku, nad wnioskiem o przyjęcie ustawy bez poprawek. W przypadku odrzucenia wniosku o przyjęciu ustawy bez poprawek zostanie przeprowadzone głosowanie nad poprawkami. Przystępujemy do głosowania. Przystępujemy do głosowania nad wnioskiem mniejszości komisji o odrzucenie ustawy. Kto jest za? Kto jest przeciw? Kto się wstrzymał? Bardzo proszę o podanie wyników. Głosowało 79 senatorów, 29 – za, 50 – przeciw, nikt nie wstrzymał się od głosu. [[Głosowanie nr 68]] Wobec odrzucenia wniosku o odrzucenie ustawy przystępujemy do głosowania nad wnioskiem komisji o przyjęcie ustawy bez poprawek. Kto jest za? Kto jest przeciw? Kto się wstrzymał? Bardzo proszę o podanie wyników. Głosowało 79 senatorów, 50 – za, 29 – przeciw. [[Głosowanie nr 69]] Wobec wyników głosowania stwierdzam, że Senat podjął uchwałę w sprawie ustawy o zmianie ustawy o emeryturach i rentach z Funduszu Ubezpieczeń Społecznych oraz niektórych innych ustaw. Powracamy do rozpatrywania punktu dwudziestego porządku obrad: ustawa o zmianie ustawy o funkcjonowaniu górnictwa węgla kamiennego oraz niektórych innych ustaw. Komisja Środowiska oraz Komisja Gospodarki Narodowej i Innowacyjności przedstawiły projekt uchwały, w którym wnoszą o przyjęcie tej ustawy bez poprawek – druk senacki nr 345 A. Przystępujemy do głosowania nad przedstawionym przez komisję projektem uchwały. Kto jest za? Kto jest przeciw? Kto się wstrzymał? Bardzo proszę o podanie wyników. Głosowało 78 senatorów, 77 – za, 1 wstrzymał się od głosu. [[Głosowanie nr 70]] Wobec wyników głosowania stwierdzam, że Senat podjął uchwałę w ustawy o zmianie ustawy o funkcjonowaniu górnictwa węgla kamiennego oraz niektórych innych ustaw. Powracamy do rozpatrywania punktu dwudziestego pierwszego porządku obrad: ustawa o zmianie ustawy – Prawo energetyczne oraz niektórych innych ustaw. Komisja Gospodarki Narodowej i Innowacyjności przedstawiła projekt uchwały, w którym wnosiła o przyjęcie tej ustawy bez poprawek – druk senacki nr 346 A. Przystępujemy do głosowania na przedstawionym przez komisję projektem uchwały. Kto jest za? Kto jest przeciw? Kto się wstrzymał? Bardzo proszę o podanie wyników. Głosowało 78 senatorów, 77 – za, nikt nie był przeciw, 1 wstrzymał się od głosu. [[Głosowanie nr 71]] Wobec wyników głosowania stwierdzam, że Senat podjął uchwałę w sprawie ustawy o zmianie ustawy – Prawo energetyczne oraz niektórych innych ustaw. Powracamy do rozpatrywania punktu dwudziestego drugiego porządku obrad: ustawa o zmianie ustawy o kierujących pojazdami oraz niektórych innych ustaw. Komisja Infrastruktury przedstawiła projekt uchwały, w którym wnosiła o przyjęcie tej ustawy bez poprawek – druk senacki nr 347 A. Przystępujemy do głosowania nad przedstawionym przez komisję projektem uchwały. Kto jest za? Kto jest przeciw? Kto się wstrzymał? Bardzo proszę o podanie wyników. Głosowało 79 senatorów, wszyscy byli za. [[Głosowanie nr 72]] Wobec wyników głosowania stwierdzam, że Senat podjął uchwałę w sprawie ustawy o zmianie ustawy o kierujących pojazdami oraz niektórych innych ustaw. Powracamy do rozpatrywania punktu dwudziestego trzeciego porządku obrad: ustawa o organizacji i trybie postępowania przed Trybunałem Konstytucyjnym. W przerwie w obradach odbyło się posiedzenie Komisji Ustawodawczej oraz Komisji Praw Człowieka, Praworządności i Petycji, które ustosunkowały się do przedstawionych w toku debaty wniosków i przygotowały wspólne sprawozdanie w tej sprawie; znajduje się ono w druku nr 344 Z. Bardzo proszę senatora sprawozdawcę, pana prof. Michała Seweryńskiego, o przedstawienie sprawozdania komisji.
ParlaMint-PL_2018-06-27-senat-62-1.u287	Panie Senatorze, w Instytucie Pamięci Narodowej przyjęliśmy taką zasadę, że nie odnosimy się, nie bierzemy udziału w dyskursie politycznym i nie dyskutujemy nad procesem legislacyjnym suwerennego parlamentu, Sejmu i Senatu. Oczywiście każdy ma jakąś opinię, ale my jesteśmy instytucją państwową i jesteśmy zobowiązani do wykonywania ustaw. I tak jest w przypadku tej ustawy.
ParlaMint-PL_2019-07-31-senat-83-1.u11	Dziękuję bardzo. Głosujemy nad wnioskiem pana senatora Aleksandra Pocieja o wprowadzenie punktu dotyczącego… Zaraz dokładnie powiem… Gdzie to jest? Nr 776. Tak. Wniosek o wprowadzenie punktu dotyczącego ustawy – Kodeks postępowania cywilnego oraz ustawy – Kodeks karny. Druki senackie nr 776 i nr 776 S. Bardzo proszę. Kto jest za wnioskiem pana senatora? Kto jest przeciwko temu wnioskowi? Kto się wstrzymał od głosu? Bardzo proszę o podanie wyników. Głosowało 75 senatorów, 24 było za, 51 – przeciw. [[Głosowanie nr 2]] Wniosek został odrzucony. Czy ktoś jeszcze z państwa chce zabrać głos w sprawie porządku obrad? Nie. Stwierdzam, że Senat zatwierdził porządek obrad osiemdziesiątego trzeciego posiedzenia Senatu Rzeczypospolitej Polskiej IX kadencji. Szanowni Państwo Senatorowie, informuję, że w przypadku braku wniosków o charakterze legislacyjnym do punktu pierwszego, tj. projektu uchwały w sprawie stulecia Związku Podhalan, głosowanie nad tym punktem odbędzie się bezpośrednio po jego rozpatrzeniu. Jeśli zostaną zgłoszone wnioski legislacyjne, to głosowanie zostanie przeprowadzone po przerwie w obradach i po przygotowaniu sprawozdania komisji w tej sprawie. Dziś o godzinie 10.30 zostanie zarządzona przerwa do godziny 11.20. Kolejna przerwa zostanie ogłoszona o godzinie 12.10. Będzie to przerwa do godziny 12.30 na otwarcie wystawy „20 lat Polski w NATO”. Głosowania w sprawie ustaw zawartych w punkcie drugim i trzecim zostaną przeprowadzone po rozpatrzeniu punktu trzeciego. Jutro obrady wznowimy o godzinie 10.00. O godzinie 12.30 przystąpimy do rozpatrzenia punktu dotyczącego projektu uchwały w 75. rocznicę wybuchu Powstania Warszawskiego. Głosowanie nad tym punktem odbędzie się bezpośrednio po jego rozpatrzeniu. W piątek obrady rozpoczniemy o godzinie 9.00 od rozpatrzenia punktu czterdziestego pierwszego, tj. informacji o udziale Rzeczypospolitej Polskiej w pracach Unii Europejskiej. Ustawy zawarte w punktach: czternastym, tj. ustawę o zmianie ustawy – Kodeks spółek handlowych, dwudziestym pierwszym, tj. ustawę o realizowaniu usług społecznych przez centrum usług społecznych, i dwudziestym piątym, tj. ustawę o zmianie ustawy o Policji, ustawy o Straży Granicznej oraz ustawy o Służbie Więziennej, rozpatrzymy bezpośrednio po sobie trzeciego dnia obrad. Szanowni Państwo, informuję, że po przygotowaniu przez komisję wniosków w sprawie zmiany w składzie komisji senackich porządek obrad zostanie uzupełniony o ten punkt. W przypadku uchwalenia przez Sejm oraz przygotowania przez komisje senackie sprawozdań porządek zostanie uzupełniony o ustawę o zmianie ustawy – Kodeks wyborczy oraz ustawy o referendum ogólnokrajowym i ustawę o zmianie niektórych ustaw w celu ograniczenia obciążeń regulacyjnych. Pozostałe głosowania zostaną przeprowadzone pod koniec posiedzenia Senatu. Przystępujemy do rozpatrzenia punktu pierwszego porządku obrad: drugie czytanie projektu uchwały w sprawie stulecia Związku Podhalan. Witam bardzo serdecznie pana Andrzeja Skupnia, prezesa Związku Podhalan w Polsce, oraz pozostałych przybyłych gości. [[Oklaski]] Przypominam, że projekt ten został wniesiony przez grupę senatorów. Projekt zawarty jest w druku nr 1174, a sprawozdanie – w druku nr 1174 S. Bardzo proszę sprawozdawcę Komisji Ustawodawczej, senatora Jana Hamerskiego, o przedstawienie sprawozdania komisji o projekcie uchwały.
ParlaMint-PL_2020-02-05-senat-04-1.u278	Krótkie pytanie, krótka odpowiedź. Proszę panią senator Beatę Małecką… Nie. Pani senator Danuta Jazłowiecka. Bardzo proszę.
ParlaMint-PL_2020-03-02-sejm-07-1.u105	Dzień dobry. Pani Marszałek! Wysoka Izbo! Szanowni Państwo! W Ostródzie w województwie warmińsko-mazurskim na oddziale zakaźnym jest pięć izolatek. W samym Olsztynie jest jedna izolatka dla dzieci w szpitalu specjalistycznym dla dzieci. Moje pytanie brzmi: Kiedy zwiększycie państwo dostępność takich miejsc jak izolatki? Jakie konkretne nakłady przeznaczycie na potrzeby szpitali w województwie warmińsko-mazurskim, żeby ludzie mogli czuć się bezpiecznie? Dziękuję uprzejmie.
ParlaMint-PL_2017-05-24-sejm-42-1.u175	Proszę o zabranie głosu panią poseł, przepraszam, pana posła Jerzego Jachnika, klub Kukiz’15. Bardzo proszę, panie pośle.
ParlaMint-PL_2017-05-11-sejm-41-2.u343	Rozumiem, że pana posła Sławomira Piechoty nie ma, tak? [[Jest na posiedzeniu komisji.]] Pani poseł Anna Cicholska, bardzo proszę.
ParlaMint-PL_2018-07-10-senat-63-1.u14	Senator sprawozdawca mówił, że część firm nie zdążyła złożyć wniosków o przedłużenie koncesji czy o koncesję. Czy pan minister może powiedzieć, jakie to firmy nie zdążyły tego zrobić? Jakich firm ta zmiana będzie dotyczyć? [[Sekretarz Stanu w Ministerstwie Środowiska Mariusz Orion Jędrysek: Jeśli mogę… Praktycznie są to firmy z…]] Polskie, zagraniczne? Jakie to są firmy?
ParlaMint-PL_2016-06-08-sejm-20-1.u316	No tak. Jako polski przedsiębiorca bardzo dziękuję za zauważenie polskich przedsiębiorców w tej Izbie. Chcę powiedzieć, że coraz częściej spotyka się retorykę taką, którą jak najbardziej popieramy, że przedsiębiorcy w Polsce są ludźmi, którzy są pełni heroizmu, bo tak naprawdę gdyby wziąć kogoś z Zachodu, takiego przedsiębiorcę, i powiedzieć mu: prowadź przedsiębiorczość w Polsce, z automatu podszedłby po pierwszych 2 dniach i powiedział: dziękuję bardzo, tu się nie da pracować. Ten heroizm jest wart nagrodzenia. To [[Dzwonek]] są bohaterowie naszych czasów. Dziękuję. [[Oklaski]]
ParlaMint-PL_2016-04-29-sejm-17-3.u151	Panie Marszałku! Szanowni Państwo! Trudno byłoby się nie zgodzić ze zmianami, jakie wprowadza poselski projekt ustawy o zmianie ustawy o kombatantach oraz niektórych osobach będących ofiarami represji wojennych i okresu powojennego oraz niektórych innych ustaw. Ustawa tak naprawdę nadaje pełne prawa kombatanckie osobom, które powinny otrzymać je już dawno. Reguluje ona dostęp do świadczeń kombatanckich osobom, które stały się ofiarami represji wojennych oraz okresu powojennego w PRL poprzez przymusową pracę w przemyśle górniczym. Zmiany w ustawie obejmują żołnierzy zasadniczej służby wojskowej, czynnych w latach 1949–1959, skierowanych z przyczyn politycznych do pracy przymusowej w kopalniach węgla, kamieniołomach oraz zakładach pozyskiwania i wzbogacania rud uranu, żołnierzy z poboru z roku 1949 r., wcielonych do brygad „Służby Polsce”, skierowanych do przymusowej pracy w kopalniach i kamieniołomach, oraz żołnierzy grupowanych w batalionach budowlanych, pracujących przymusowo w latach 1949–1959. Wprowadzane zmiany obejmują również wdowy po tych żołnierzach. Ustawa obejmuje ok. 26 tys. żyjących do dzisiaj osób, funkcjonujących w powołanej 5 września 1949 r. i ulegającej wielu przekształceniom zastępczej służbie wojskowej oraz batalionach pracy Powszechnej Organizacji „Służba Polsce”, rozwiązanych ostatecznie rozkazem z dnia 26 września 1959 r. 15 października 1949 r. pierwsze bataliony pracy składające się z wcielonych do wojska żołnierzy z rocznika 1927/1928 zostały skierowane do pracy w kopalniach. Bataliony miały mieścić się w ramach zastępczej służby wojskowej będącej składową zasadniczej służby wojskowej, wprowadzonej ustawą o powszechnym obowiązku wojskowym. W art. 19 tej ustawy powstał zapis uściślający cechy tej służby polegającej na realizacji przeszkolenia wojskowego oraz, co istotniejsze z punktu omawianej dzisiaj ustawy, na pracy na rzecz celów obronnych państwa i narodowych planów gospodarczych. I ten właśnie zapis stworzył możliwości zgrupowania i tak naprawdę kilkuletniego wykluczenia tych poborowych, którzy uznani zostali przez władze PRL za element nienadający się do wcielenia do kadrowej służby wojskowej ze względów tak politycznych, jak klasowych. Dla potrzeb szczelnej kwalifikacji stworzono specjalny system selekcji poborowych oparty na trzech kryteriach: społecznych, politycznych i moralnych. Ocena i ostateczna decyzja należała do Urzędu Bezpieczeństwa, organów informacji wojskowej i partii. Suma wytycznych różnego rodzaju instrukcji i rozkazów dotyczących poborowych pozwoliła na skuteczną eliminację poprzez wcielenie do żołnierskich batalionów i pracy w górnictwie m.in. harcerzy Szarych Szeregów, żołnierzy AK, Narodowych Sił Zbrojnych, Polskich Sił Zbrojnych na Zachodzie i kompanii wartowniczych przy armii Stanów Zjednoczonych na terenach okupowanych Niemiec, a także Pomorzan wcielonych do Wehrmachtu, Ślązaków, Kaszubów i Warmiaków oraz wszystkich innych obcoklasowych repatriantów i przesiedleńców. Warto, by wybrzmiał w tym miejscu fragment rozkazu z 1951 r. marszałka Polski Konstantego Rokossowskiego wprowadzający dokładne zasady wcielania do batalionów pracy i pokazujący nam, jakie zastosowano ówcześnie kryteria wykluczenia. Do służby zastępczej, zgodnie z rozkazem Rokossowskiego, przydzielono następujących poborowych: pochodzących ze środowiska bogaczy wiejskich, wywłaszczonych obszarników, kupców, właścicieli przedsiębiorstw przemysłowych zatrudniających siły najemne, właścicieli większych nieruchomości miejskich oraz synów byłych funkcjonariuszy bezpośredniego aparatu ucisku reżimu przedwrześniowego, poborowych, którzy według organów bezpieczeństwa publicznego są wrogo ustosunkowani do obecnej rzeczywistości, poborowych, których rodzice i rodzeństwo lub żona byli karani przez organa Polski Ludowej za przestępstwa polityczne, poborowych, którzy utrzymują kontakt z członkami najbliższej rodziny pozostającymi w krajach kapitalistycznych i zajmującymi wrogą postawę wobec Polski Ludowej. O charakterze pracy w kopalniach tego okresu słyszeliśmy wiele. Dość powiedzieć, że ci młodzi ludzie pracowali i mieszkali w prymitywnych, stwarzających najwyższe zagrożenie dla życia warunkach. Pracowali po kilkanaście godzin bez odpoczynku, w niedziele, święta, pozbawieni elementarnego przeszkolenia górniczego. Formalnie byli zatrudnieni na warunkach ogólnie obowiązujących w przemyśle górniczym, jednak nie podlegali przepisom zbiorowego układu pracy. Z otrzymywanych zarobków potrącano im koszty utrzymania, umundurowania i opieki lekarskiej. Oczywiście w tych warunkach pracy i odpoczynku nieuchronne było pojawianie się wypadków przy pracy. W 1953 r. wydarzyło się 48 przypadków śmiertelnych. Instytut Pamięci Narodowej określił zmuszanie do pracy w kopalniach rud uranu i [[Dzwonek]] w ramach batalionów pracy jako jedną ze zbrodni stalinizmu...
ParlaMint-PL_2019-03-15-sejm-78-3.u8	Panie Marszałku! Wysoka Izbo! W imieniu Klubu Parlamentarnego Platforma Obywatelska - Koalicja Obywatelska mam zaszczyt przedstawić opinię o poselskim projekcie zmiany ustawy Kodeks pracy, zawartym w druku nr 2830. Wysoka Izbo! Projekt przewiduje wprowadzenie po art. 18 Kodeksu pracy art. 18, który nakłada na pracodawcę nowy obowiązek zamieszczania w publikowanych ofertach pracy informacji o kwocie proponowanego zasadniczego wynagrodzenia brutto, która nie może być mniejsza niż minimalne wynagrodzenie za pracę. Nowe przepisy wprowadzają również dodatkowe wykroczenie przeciwko prawom pracowniczym - naruszenie obowiązku zamieszczania informacji o proponowanym przedziale wynagrodzenia oraz nawiązanie stosunku pracy za wynagrodzeniem mniejszym niż przewidziane w opublikowanej informacji. Zdaniem projektodawców obecne wymagania dotyczące zamieszczania informacji o wynagrodzeniach są nietransparentne. Nierzadko praktyką pracodawców jest utajnianie wysokości wynagrodzeń, która wpływa na dyskryminacyjne traktowanie przede wszystkim młodych pracowników oraz kobiet, które w dalszym ciągu zarabiają mniej niż mężczyźni na tych samych stanowiskach. Nowe rozwiązania miałyby przyczynić się do zwiększenia stopnia ochrony właśnie tych osób oraz usprawnienia procesu rekrutacji. Projektowane rozwiązania budzą jednak zastrzeżenia legislacyjne związane z problematyką poszczególnych unormowań Kodeksu pracy. Chodzi m.in. o umiejscowienie proponowanego art. 18 w grupie przepisów kodeksowych konkretyzujących zasadę równego traktowania w zatrudnieniu. Ponadto przepisy dotyczące nowego wykroczenia, o którym mowa w art. 1 pkt 2 projektu ustawy, nie są precyzyjnie sformułowane. Czyn, który ma stanowić wykroczenie, powinien być jasno dookreślony. Projektowane przepisy nie uwzględniają także sytuacji, w której siatka płac przewiduje kilka składników płacowych, a nie tylko wynagrodzenie zasadnicze. Klub Parlamentarny Platforma Obywatelska - Koalicja Obywatelska dostrzega konieczność dyskutowania na temat równego traktowania wszystkich grup zatrudnionych oraz zmniejszenia ryzyka, a wręcz wyeliminowania dyskryminacji płacowej. Dlatego w imieniu klubu parlamentarnego wnoszę o skierowanie projektu do dalszych prac w komisjach. Dziękuję. [[Oklaski]]
ParlaMint-PL_2017-03-15-senat-37-1.u14	Dziękuję, Panie Marszałku. Panie Ministrze, ja mam pytanie dotyczące sprawozdania senatora sprawozdawcy z posiedzenia komisji, w którym wspomniał on, że na etapie prac sejmowych pierwotne plany modernizacji linii 220 kV Blachownia – Łagisza zostały niejako przemodelowane w kierunku rozbudowy i przebudowy. I tego dotyczy pierwsze pytanie. Chciałbym się dowiedzieć, jakie względy o tym zdecydowały. [[Pełnomocnik Rządu do spraw Strategicznej Infrastruktury Energetycznej Piotr Naimski: Już mówię…]] To pierwsze pytanie. I drugie. Myślę, że to dobra okazja, żeby pan, Panie Ministrze, powiedział kilka słów na temat ogólnie stanu polskich linii przesyłowych, sieci elektroenergetycznych na trenie całego kraju. Czy są jakieś zagrożenia w zakresie bezpieczeństwa energetycznego? Bo z informacji, które gdzieś tam w mediach się pojawiają, wynika, że ten stan jest niezadowalający, delikatnie mówiąc. Chciałbym, żeby pan parę słów też na ten temat powiedział. Dziękuję.
ParlaMint-PL_2020-09-17-sejm-17-2.u464	Bardzo dziękuję. Pani Marszałek! W ramach budżetu. Nakłady na województwo dolnośląskie - minus 233,5 mln, małopolskie - minus 95 mln, śląskie - minus 216 mln, zachodniopomorskie - minus 149,9 mln. Skąd, panie ministrze, te zmniejszenia? Czy prawdą jest, że kluczową sprawą przy tym zmniejszeniu są wyniki, które Prawo i Sprawiedliwość i Andrzej Duda uzyskali w tych województwach? To jest pierwsze pytanie. Drugie pytanie. Jak to jest, panie ministrze, że utrzymuje się w tym znowelizowanym budżecie nakłady na tak drogie inwestycje jak przekop Mierzei czy lotnisko, tzw. Centralny Port Komunikacyjny, a zmniejsza się finansowanie szpitali czy domów opieki społecznej. Bardzo bym prosił o odpowiedzi na te pytania na piśmie. [[Oklaski]]
ParlaMint-PL_2020-03-02-sejm-07-1.u125	Dziękuję bardzo. Panie Marszałku! Panie Premierze! Wysoka Izbo! Nie wiem, co się stało panu posłowi Suchoniowi. Pan poseł prawdopodobnie nie zrozumiał, o czym mówiłem z tej mównicy przed południem. Kłamał pan. Panie Pośle! Wysoka Izbo! Samolot Polskich Linii Lotniczych LOT z Korei do Warszawy leciał w sobotę. Na pokładzie tego samolotu leciała pasażerka, o której mówiła pani marszałek Kidawa-Błońska w swoim wystąpieniu. Pasażerką tą zaopiekowała się załoga samolotu liniowego z Seulu do Warszawy. A dokąd leciała? Gdzie została? W Warszawie na pokład tego samolotu weszła ekipa medyczna. Zbadała wszystkich, sprawdziła temperaturę wszystkich pasażerów, którzy przylecieli do Warszawy. Rozmawiano na pokładzie tego samolotu również z tą panią, która docelowo leciała do Krakowa. Zwracam się do pana posła Suchonia, który nie zrozumiał. Panie pośle, ta pani, ta pasażerka leciała z Korei przez Warszawę do Krakowa. Przyleciała samolotem rejsowym z Warszawy do Krakowa. W Krakowie zaopiekowały się nią służby medyczne, dlatego że przyleciała z Korei. Nie o to chodzi. Człowieku, czy ty rozumiesz coś? Złożyła kartę lokalizacyjną, przebadano ją. Spełniała wszystkie warunki, aby mogła udać się do domu. Tyle i aż tyle. Chłopie, daj spokój. Jeżeli pan poseł Suchoń informował panią marszałek Kidawę-Błońską, to ja współczuję pani marszałek takich informatorów. Dziękuję. [[Oklaski]]
ParlaMint-PL_2021-03-24-senat-22-1.u208	Dziękuję, Panie Marszałku. Panie Senatorze, mam pytanie: czy na posiedzeniu komisji była mowa o takiej kwestii, w jakich przypadkach rachmistrzowi spisowemu nie przysługuje dodatek i czy może się od tego odwołać?
ParlaMint-PL_2018-01-26-sejm-57-2.u4	Panie Marszałku! Wysoka Izbo! To już piąty raz, kiedy większość parlamentarna w tej sali złamie konstytucję. Po raz kolejny usiłujecie państwo nam wmówić, że wybierzecie sędziego Trybunału Konstytucyjnego. Jest jasne dla wszystkich, że dubler dublera nadal pozostanie dublerem. Włączenie tego do porządku obrad oznacza, że nie respektujecie wyroku Trybunału Konstytucyjnego, który został opublikowany nawet przez byłą premier panią Beatę Szydło. Kolejny raz udowadniacie, że Trybunał Konstytucyjny dla was jest miejscem podziału łupów. Nie chcecie rozmawiać o konstytucji, bo tej konstytucji nie szanujecie. Nie chcecie dokonać tego, co jest oczywiste: zaprzysiężenia osoby prawidłowo wybranej w 2015 r. Przypomnę, szanowny panie marszałku, Wysoka Izbo, że w tej sprawie zapadł prawomocny wyrok Trybunału Konstytucyjnego. Przypomnę, że w grudniu 2015 r. jasno stwierdzono, że wybór trzech sędziów Trybunału Konstytucyjnego był dokonany zgodnie z konstytucją. Tym razem Wysoka Izba nie tylko po raz piąty złamie ustawę zasadniczą, ale również dokona jeszcze gorszej rzeczy: w skład Trybunału Konstytucyjnego włączy funkcjonariusza partyjnego, który wczoraj podczas posiedzenia komisji jeszcze nawet nie wiedział, czy formalnie jest członkiem PiS-u, czy już to członkostwo wygasło. Z tego też względu, mając na uwadze art. 7 konstytucji, który jasno stanowi, że organy Rzeczypospolitej działają w granicach i na podstawie prawa, proszę pana marszałka o zdjęcie tego punktu z porządku obrad i wystąpienie do prezydenta Andrzeja Dudy o zaprzysiężenie prawidłowo wybranego sędziego trybunału. Dziękuję. [[Oklaski]]
ParlaMint-PL_2017-09-13-sejm-47-2.u136	Panie Marszałku! Panie Ministrze! Wysoka Izbo! W imieniu klubu Nowoczesna przedstawiam stanowisko odnośnie do druku nr 1765, czyli wobec rządowego projektu ustawy o zmianie ustawy Prawo ochrony środowiska oraz niektórych innych ustaw. Druk nr 1765 we właściwy sposób modyfikuje w większości już obowiązujące w Polsce przepisy, tak by dostosować je do treści dyrektywy unijnej, zwanej dyrektywą MCP. Według mnie modyfikacja ta jest prawidłowa. Mam tylko nadzieję, że w trakcie procedowania nie dojdzie do jakichś zmian, które mogłyby rozmiękczyć te przepisy, bowiem może się to skończyć nieprawidłową implementacją tejże dyrektywy, istotnej z punktu widzenia jakości powietrza. Pamiętajmy, że polskie powietrze należy dziś do jednych z najgorszych w Europie. Przede wszystkim należy wiedzieć, że emisja zanieczyszczeń pochodzących ze spalania paliw w średnich obiektach energetycznego spalania coraz bardziej przyczynia się do zanieczyszczenia powietrza. Wynika to przede wszystkim ze wzrostu wykorzystania biomasy jako paliwa, co jest konsekwencją obecnej polityki klimatyczno-energetycznej. Istotne jest zatem, że omawiana ustawa odnosi się do tych kwestii oraz uzupełnienia obowiązującego prawa w zgodzie z przepisami implementowanej dyrektywy unijnej, dotyczącej właśnie ograniczenia emisji niektórych zanieczyszczeń do powietrza ze średnich obiektów energetycznego spalania. Jednocześnie, co ważne, proponowane przepisy nie wywołują gwałtownej zmiany, która wymagałaby nagłego dostosowania licznych podmiotów do wymogów nowego prawa. Przewiduje się bowiem stopniowe rozłożenie w czasie zaostrzenia kryteriów dla średnich obiektów energetycznego spalania. W związku z tym ustawa nie powinna być nadmiernie dotkliwa dla małych i średnich przedsiębiorców, którzy często eksploatują takie obiekty. Dostaną oni czas, by krok po kroku wdrażać w swoich firmach nowe zasady. Apelujemy jednak, by przepisy projektu szybko uzupełnić o niezbędne i zgodne z treścią dyrektywy rozporządzenia wykonawcze. Konieczne jest bowiem, by objęte nimi podmioty mogły jak najpilniej uwzględnić konkretne wymogi w swoich cyklach inwestycyjnych. Trzeba dać im czas na zaplanowanie i przeprowadzanie inwestycji, dostosowanie pracy zakładu do nowych zmian oraz przygotowanie finansowe. Biorąc pod uwagę, że celem zmian jest dostosowanie polskiego prawa w zakresie ochrony polskiego powietrza i ponadto niesie to również pozytywne perspektywy dla ochrony środowiska, Nowoczesna jest za poparciem niniejszego projektu. Dziękuję. [[Oklaski]]
ParlaMint-PL_2017-07-12-sejm-45-3.u739	Panie Marszałku! Wysoka Izbo! Panowie Ministrowie! Niejednokrotnie z tej mównicy krytykowałam częste zmiany przepisów, a szczególnie częste zmiany kodeksów, i na początek rozpoczynam od tego, że jestem temu przeciwna. Ale bardzo cieszę się z tej inicjatywy pana prezydenta, bo pan prezydent odpowiada na zapotrzebowanie pewnie wielu setek pracowników, którzy dostrzegają, że ich prawa nie są należycie chronione, i o tym też mówiłam w swoim wystąpieniu klubowym. Ale mam pytanie do pana ministra z Ministerstwa Rodziny, Pracy i Polityki Społecznej, bo wiem, że komisja kodyfikacyjna pracuje nad kompleksową nowelizacją Kodeksu pracy. I chciałam zapytać: Jak bardzo zaawansowane są te prace? Dziękuję bardzo.
ParlaMint-PL_2022-01-12-senat-35-2.u283	Panowie, proszę o spokój, naprawdę. Panowie, nie może być tak, że zarzucacie drugiej stronie, że się śmieje, podczas gdy sami chichoczecie. Wszyscy powinni się zachowywać tak samo. Nie czyń drugiemu, co tobie niemiłe. Przecież to jest prosta zasada. Bardzo proszę, żeby nie chichotać. [[Rozmowy na sali]] Proszę.
ParlaMint-PL_2019-01-30-sejm-77-1.u694	Dziękuję. Głosujemy. Kto z państwa jest za przyjęciem w całości projektu ustawy w brzmieniu z druku nr 3167, wraz z przyjętą poprawką, proszę podnieść rękę i nacisnąć przycisk. Kto jest przeciw? Kto się wstrzymał? Głosowało 412 posłów. Za - 411, nikt nie był przeciw, 1 wstrzymał się. Sejm uchwalił ustawę o zmianie ustawy o gospodarce nieruchomościami oraz ustawy o przekształceniu prawa użytkowania wieczystego gruntów zabudowanych na cele mieszkaniowe w prawo własności tych gruntów. Powracamy do rozpatrzenia punktu 17. porządku dziennego: Sprawozdanie Komisji Spraw Zagranicznych o rządowym projekcie ustawy o wypowiedzeniu Umowy między Rzecząpospolitą Polską a Republiką Słowenii o wzajemnym popieraniu i ochronie inwestycji, sporządzonej w Lublanie dnia 28 czerwca 1996 r. Trzecie czytanie. Komisja wnosi o uchwalenie projektu ustawy z druku nr 3164. Głosujemy. Kto z państwa jest za przyjęciem w całości tego projektu ustawy w brzmieniu z druku nr 3164, proszę podnieść rękę i nacisnąć przycisk. Kto jest przeciw? Kto się wstrzymał? Głosowało 412 posłów. Za - 410, nikt nie był przeciw, 2 wstrzymało się. Sejm uchwalił ustawę o wypowiedzeniu Umowy między Rzecząpospolitą Polską a Republiką Słowenii o wzajemnym popieraniu i ochronie inwestycji, sporządzonej w Lublanie dnia 28 czerwca 1996 r. Powracamy do rozpatrzenia punktu 14. porządku dziennego: Sprawozdanie Komisji Edukacji, Nauki i Młodzieży o poselskim projekcie ustawy o zmianie ustawy Prawo o szkolnictwie wyższym i nauce. Zgłoszona w drugim czytaniu poprawka została wycofana. Przystępujemy zatem do trzeciego czytania. Głosujemy. Kto z państwa jest za przyjęciem w całości projektu ustawy w brzmieniu z druku nr 3189, proszę podnieść rękę i nacisnąć przycisk. Kto jest przeciw? Kto się wstrzymał? Głosowało 409 posłów. Za - 408, przeciw - 1, nikt się nie wstrzymał. Sejm uchwalił ustawę o zmianie ustawy Prawo o szkolnictwie wyższym i nauce. [[Ale ja mam pytanie.]] [[Głos z sali: To nie ten punkt.]] [[Głos z sali: Trzeba się zapisać.]] Powracamy do rozpatrzenia punktu 16. porządku dziennego: Pierwsze czytanie poselskiego projektu ustawy o zmianie ustawy o opłatach abonamentowych. W dyskusji zgłoszono wniosek o odrzucenie projektu ustawy w pierwszym czytaniu, który poddam pod głosowanie. Odrzucenie tego wniosku oznaczać będzie, że Sejm, zgodnie z propozycją zaopiniowaną przez Prezydium Sejmu, skierował ten projekt ustawy do Komisji Kultury i Środków Przekazu w celu rozpatrzenia. Pytanie zadaje poseł Tomasz Cimoszewicz, klub Platforma Obywatelska - Koalicja Obywatelska.
ParlaMint-PL_2015-12-23-senat-06-2.u3	Dziękuję bardzo, Panie Marszałku. Przystępujemy do głosowania nad przedstawioną przeze mnie propozycją. Kto jest za? [[Głosy z sali: Ale za czym? Za czym?]] Za przedstawioną przeze mnie propozycją, czyli za uzupełnieniem porządku obrad. Kto jest za? Kto jest przeciw? Kto się wstrzymał? Proszę o podanie wyników głosowania. 53 senatorów głosowało za, 23 – przeciw, 1 się wstrzymał. [[Głosowanie nr 1]] Czyli wniosek przeszedł. Przystępujemy do rozpatrzenia punktu siódmego porządku obrad: ustawa o zmianie ustawy o efektywności energetycznej. Tekst ustawy zawarty jest w druku nr 55, a sprawozdanie komisji – w druku nr 55 A. Proszę sprawozdawcę Komisji Gospodarki Narodowej i Innowacyjności, senatora Adama Gawędę, o przedstawienie sprawozdania komisji.
ParlaMint-PL_2018-03-20-sejm-60-1.u16	Bardzo dziękuję. Panie Marszałku! Panie Ministrze! Wysoka Izbo! Mam przyjemność przedstawić stanowisko Klubu Poselskiego Nowoczesna w sprawie sprawozdania komisji o rządowym projekcie ustawy o zmianie ustawy o komercjalizacji i restrukturyzacji przedsiębiorstwa państwowego „Polskie Koleje Państwowe” oraz ustawy o transporcie kolejowym, druki nr 2263 oraz 2278. Szanowni Państwo! Projekt ustawy będący przedmiotem dzisiejszych obrad ma na celu wprowadzenie ułatwień w funkcjonowaniu kolei oraz usunięcie pewnych barier w zakresie realizacji projektów inwestycyjnych, w tym dotyczących budowy tuneli kolejowych. Projekt zawiera również propozycję nowych uregulowań dotyczących funkcjonowania kolei o charakterze historycznym i turystycznym. Z przedstawionego przez rząd uzasadnienia wynika, iż proponowane zmiany są wynikiem postulatów podmiotów realizujących inwestycje na liniach kolejowych, organizacji pozarządowych zrzeszających miłośników kolejnictwa, w szczególności formułowanych w trakcie prac zespołu do spraw ochrony zabytków kolejnictwa działającego przy senackiej Komisji Infrastruktury w okresie od lutego do sierpnia 2016 r. W odniesieniu do ustawy z dnia 8 września 2000 r. o komercjalizacji i restrukturyzacji przedsiębiorstwa państwowego „Polskie Koleje Państwowe” proponowane zmiany wychodzą naprzeciw oczekiwaniom organizacji pozarządowych, które już od wielu lat postulowały wprowadzenie możliwości nieodpłatnego pozyskiwania mienia kolejowego. Rozwiązania zawarte w projekcie mogą ułatwić prowadzenie działalności statutowych i o charakterze historycznym, w tym pozyskiwanie zabytków kolejnictwa i sprawowanie nad nimi opieki. Rozwiązania te mogą również stanowić instrument wsparcia rozwoju i utrzymywania historycznych i turystycznych linii kolejowych. Ponadto spółki kolejowe na podstawie projektowanych przepisów będą mogły przekazywać nieużytkowane mienie. To pewnego rodzaju ułatwienie, które pozwoli spółkom kolejowym na redukcję kosztów. Otwarte pozostaje pytanie, dlaczego z grona uprawnionych do nieodpłatnego przeniesienia linii kolejowej lub odcinka takiej linii w zarządzanie rząd wykreślił wskazanego wprost przedsiębiorcę, który musiał być wskazany przez jednostkę samorządu terytorialnego. Pomimo argumentów przedstawianych przez przedstawiciela rządu aktualne pozostaje pytanie, czy zmiany nie powinny iść jednak w kierunku poszerzenia uprawnień takich przedsiębiorców. Projekt wprowadza również szereg zmian w ustawie z dnia 28 marca 2003 r. o transporcie kolejowym. Na uwagę zasługują m.in. przepisy dotyczące wprowadzenia wyłączeń w obowiązujących przepisach dla transportu kolejowego wykonywanego na liniach o szerokości toru poniżej 300 mm, co spowoduje lepsze uregulowanie sytuacji kolejek parkowych czy ogrodowych. Projekt wprowadza również nowe uregulowania, które umożliwią zarządcom kolei wąskotorowych pozyskiwanie dofinansowania z nowych źródeł, w tym również ze strony zainteresowanych jednostek samorządu terytorialnego. Dzięki temu kolejki będące często lokalnymi atrakcjami będą mogły lepiej wykorzystywać swój potencjał. W przedłożeniu przewidziano także rezygnację z dotychczasowego wyłączenia przepisów ustawy do pojazdów historycznych nieporuszających się po sieci kolejowej. Oznacza to, iż wyłączenia te będą stosowane również do pojazdów poruszających się po sieci kolejowej. To rodzi pytania o kwestie bezpieczeństwa, ale mamy nadzieję, że rząd na to zadowalająco odpowie. Szanowni Państwo! Zmiany proponowane w przedłożeniu dotyczą również procesów inwestycyjnych na liniach kolejowych, może nawet przede wszystkim. W uzasadnieniu tych zmian rząd wskazuje, iż po ich wprowadzeniu znikną pewne bariery w prowadzeniu inwestycji kolejowych obejmujących budowę lub przebudowę tunelu oraz że zagwarantują one prawo do wejścia na teren nieruchomości, a także do dokonania prac związanych z konserwacją, utrzymaniem sieci lub usuwaniem awarii. Ponadto projekt zawiera rozwiązania dotyczące wywłaszczania i ustalania odszkodowań za nieruchomości przejęte pod budownictwo kolejowe oraz zmiany dotyczące odstępstw od stosowania obowiązku technicznych specyfikacji interoperacyjności. Proponowane zmiany mogą spowodować, iż inwestycje kolejowe będą realizowane sprawniej i bardziej terminowo. To jest oczywiście odpowiedź na postulaty przedsiębiorców, którzy bardzo często mają problemy w tych obszarach. Należy jednak zauważyć, panie ministrze, że same przepisy nie wystarczą, trzeba profesjonalnego podejścia. Niestety dotychczas rząd PiS więcej uwagi poświęca rozliczaniu przeszłości niż wyjściu w przyszłość, a po 2 latach rządów wypadałoby już, panie ministrze, pokazać, co zrobiono, myśląc o przyszłości, a tu niestety sytuacja jest niezadowalająca. Nowoczesna oczywiście poprze ten projekt, ponieważ on idzie w dobrym kierunku, ale, panie ministrze, będziemy twardo rozliczać, ponieważ znika kolejny element, [[Dzwonek]] który był usprawiedliwieniem dla tej niezadowalającej... Dziękuję bardzo. [[Oklaski]]
ParlaMint-PL_2017-03-08-sejm-37-1.u331	Pani Marszałek! Wysoki Sejmie! Przedstawiam opinię Klubu Parlamentarnego Prawo i Sprawiedliwość w sprawie przedłożonego przez połączone komisje sejmowe druku zawierającego projekt ustawy, w skrócie, o dochodzeniu wierzytelności. Projekt ten wpisuje się oczywiście w szerszy plan rządu stanowiący o ułatwieniach w prowadzeniu działalności gospodarczej i może nie jest tak spektakularny jak pozostałe, które niedługo trafią do Sejmu, niemniej jednak jest to ustawa niekontrowersyjna. Uregulowania tego projektu ustawy w istotny sposób znoszą wiele uciążliwości w zakresie badania zaufania do podmiotów uczestniczących w rynku, a poprawki wniesione podczas prac komisji dodatkowo udoskonaliły proponowane zmiany w przepisach. Dokonaliśmy także niezbędnych korekt redakcyjnych i legislacyjnych. Jak wiadomo, w funkcjonowaniu przedsiębiorstw zasadniczym czynnikiem jest zaufanie do innych uczestników życia gospodarczego, poziom wypłacalności przedsiębiorcy i jego płynność zależą zaś od terminowego regulowania zobowiązań przez kontrahentów. Istotnym nowym elementem wnoszonym przez omawianą ustawę jest utworzenie rejestru zobowiązań publicznoprawnych, a więc umożliwienie sprawdzenia w biurach informacji gospodarczej, czy dany podmiot np. nie zalega z podatkami. Umożliwi to bardziej gruntowne sprawdzenie kontrahentów, a przez to uchroni uczciwych przedsiębiorców przed wpadnięciem w spiralę długów. Problem ten jest szczególnie uciążliwy dla setek tysięcy mikroprzedsiębiorców, których nie stać na wynajmowanie drogich kancelarii prawnych i długotrwałe procesy sądowe. W konsekwencji rezultatem uchwalanej przez nas ustawy będzie także zmniejszenie konieczności zachowywania wysokiego poziomu rezerw na wszelki wypadek, czyli ogólnie poprawa płynności i szybkości obiegu pieniądza w gospodarce. Przedsiębiorstwa będą miały więcej pieniędzy na rozwój, na inwestycje, na zatrudnienie nowych pracowników, wreszcie na działalność innowacyjną. Projekt zmierza również do usprawnienia postępowań sądowych w sprawach gospodarczych, przez co w perspektywie będzie można uniknąć sytuacji długotrwałego dochodzenia należności. Wierzyciele uzyskają dzięki omawianej ustawie lepszą informację o wypłacalności dłużnika. Usprawni to zwłaszcza działanie w branżach szczególnie dotkniętych problemem braku regulowania faktur, zwłaszcza w branży budowlanej, gdzie w samych spółkach giełdowych poziom zadłużenia przekracza 4 mld zł. Ustawa pomoże skrócić czas rozpatrywania spraw gospodarczych przez sądy, zmniejszając konieczność sądowego dochodzenia należności. Obecnie dane o terminach rozstrzygania przez sądy są alarmujące. W roku 2015 średni czas rozpatrywania spraw gospodarczych przez sądy wynosił 14 miesięcy, w sądach okręgowych ponad 40% spraw gospodarczych rozpoznawanych było przez ponad rok, z kolei ponad 25% - dłużej niż 2 lata, 10% spraw zaś - ponad 3 lata. Nie trzeba wiele wyobraźni, by zdać sobie sprawę, co oznacza brak windykacji należnej zapłaty za sprzedaną rzecz lub usługę o znacznej wartości dla małej firmy, niedysponującej zapasem pieniędzy na przetrwanie trudnego okresu, kiedy windykuje się pieniądze. Pracowałem za darmo i muszę zbankrutować - to smutna rzeczywistość wielu tysięcy polskich przedsiębiorców. Oczywiście rozpatrywana ustawa ma sens, gdy towarzyszyć jej będą już przygotowywane przez rząd lub zapowiadane przez pana premiera Morawieckiego inne rozwiązania: ułatwienia w zmniejszeniu obciążeń na ZUS dla mikrofirm, zwolnienie z obowiązków biurokratycznych dla najmniejszych firm, zwolnienia podatkowe na innowacje czy przyspieszona amortyzacja na wyższym poziomie niż obecnie. Mamy nadzieję, wręcz jesteśmy pewni, że rządowy projekt ustawy przepracowany tak gruntownie przez komisje sejmowe przyczyni się do istotnej poprawy życia gospodarczego w naszym kraju. Będziemy oczywiście jako klub Prawo i Sprawiedliwość głosować za przyjęciem przedłożonego projektu. Dziękuję za uwagę. [[Oklaski]]
ParlaMint-PL_2016-06-21-sejm-21-1.u23	Dziękuję. Przechodzimy do pytań. Jeśli ktoś z państwa chce się zapisać do głosu, to zapraszam. Zamknę listę po pierwszym pytaniu. Głos ma pani poseł Marzena Machałek, Prawo i Sprawiedliwość. Czas pytania - 1,5 minuty.
ParlaMint-PL_2019-07-18-sejm-84-2.u285	Bardzo dziękuję. Pani Marszałek! Wysoka Izbo! Panie Ministrze! Jakoś tak dziwnie się składa, że wrażliwe społecznie Platforma i PSL są wtedy, kiedy nie rządzą. Zadam tylko jedno pytanie, z jednego obszaru. O ile wzrosła za waszych czasów renta socjalna? Proszę państwa, o 6%. A teraz renta socjalna zrównana jest z rentą inwalidzką i to jest ponad 40%. Jest wiele działań, które rząd Prawa i Sprawiedliwości podejmuje na rzecz osób z niepełnosprawnością. Chcę powiedzieć, że ta ustawa jest małym krokiem w budowie systemu, to jest jedynie mała cegiełka, która wspiera tych najsłabszych, bo kryterium dochodowe, przypomnę było również wprowadzone przy 500. Jest wiele zadań na rzecz osób niepełnosprawnych w obszarze polityki społecznej, które są realizowane, i dzisiejsze wystąpienia opozycji naprawdę są, mówiąc delikatnie, bardzo krzywdzące. Składam jeszcze dwie poprawki, pani marszałek. [[Dzwonek]] Bardzo dziękuję.
ParlaMint-PL_2018-05-09-sejm-62-2.u353	Dziękuję. Panie Marszałku! Szanowni Państwo! Pan prezes Jarosław Kaczyński kilka lat temu bardzo słusznie mówił, cytuję: Nie trzeba być kierowcą, żeby wiedzieć, że benzyna stała się bardzo, bardzo droga. Dlatego chciałbym państwu z Prawa i Sprawiedliwości przypomnieć spot, który jeszcze do nie tak dawna był aktualny. [[Poseł Łukasz Rzepecki odtwarza nagranie]] [[- Oni chyba powariowali. Ty wiesz, że benzyna jest już po 5,40?]] [[- No to nie wiem, jak my to ogarniemy.]] [[- A pamiętasz, jak 4 lata temu wyjeżdżaliśmy i litr był po 4 zł?]] [[- I Tusk wtedy straszył, że za Kaczyńskiego będzie po 5 zł. Ciekawe, co teraz wymyśli.]] [[- A ma być jeszcze drożej.]] [[- No co ty? Ile? 7–8 zł? Kto to wytrzyma?]] [[- Szkoda gadać.]] [[Ponad połowa ceny benzyny to podatki. Rząd może je zmniejszyć. Ja obniżyłbym akcyzę, przez co spadłyby ceny benzyny, ale do tego trzeba odwagi i odpowiedzialności.]] [[Materiał Komitetu Wyborczego Prawa i Sprawiedliwości)]] [[Oklaski]] Szanowni Państwo! Dlatego apeluję do państwa posłów z Prawa i Sprawiedliwości o odwagę i odpowiedzialność, o to, żebyście państwo głosowali za odrzuceniem tej ustawy, bo to jest haniebna ustawa. Jak państwo wiecie, z miesiąca na miesiąc wzrastają ceny paliw. Już dzisiaj oscylują wokół 5 zł. Każdy przejechany przez obywatela tysiąc kilometrów będzie go kosztować więcej o 100 zł. Dlatego apeluję do państwa: bądźcie odważni i sprzeciwcie się tej antyludzkiej ustawie. To powrót do projektu benzyna+. Szanowni Państwo! Idziecie drogą Platformy Obywatelskiej. Platforma Obywatelska za swoich rządów również podnosiła ceny paliwa, również podnosiła podatki. Państwo robicie dokładnie tak samo. Co innego mówiliście, będąc w opozycji, a co innego mówicie, gdy rządzicie. Czego dokonaliście? Podatek VAT pozostał na poziomie 23%, a miał być obniżony do poziomu 22%–6 mld rocznie umyka z kieszeni podatników. Ustawa o rynku mocy - wzrost ceny energii, 3,8 mld umyka z kieszeni podatników. Prawo wodne - 2,6 mld zł umyka z kieszeni podatników. Podwyżka cen wody i ścieków o 9%. Teraz opłata emisyjna. Szanowni państwo, to jest grabież z kieszeni podatników. 2,5 mld zł. Słyszę tutaj Ministerstwo Energii, które mówi, że ten projekt nie uderza po kieszeni zwykłego obywatela. Pkt 3 opinii BAS-u: Biorąc pod uwagę konsumpcję paliw silnikowych, jeśli chodzi o benzynę i olej napędowy, może to wzrosnąć o ok. 2,5 mld zł. Pkt 5: W sytuacji gdy podmioty zobowiązane do zapłaty opłaty emisyjnej przeniosą jej skutki na nabywców, cena paliwa może wzrosnąć w realiach 2017 r. o ok. 10 gr. Szanowny panie ministrze, niech pan przynajmniej nie mija się z prawdą i mówi prawdę. Nie macie pieniędzy, szanowni państwo? Zacznijcie państwo od swoich przywilejów, od likwidacji gabinetów politycznych, subwencji partyjnych, urzędów pracy - my jako Kukiz’15 widzimy, gdzie są pieniądze, gdzie one leżą - a nie wkładajcie swoich rąk do kieszeni zwykłych Polaków. Dlatego my jako klub Kukiz’15 wnioskujemy, zgłaszamy wniosek o odrzucenie w całości w pierwszym czytaniu na posiedzeniu Sejmu projektu ustawy o zmianie ustawy o biokomponentach i biopaliwach ciekłych oraz niektórych innych ustaw. Proszę bardzo, panie marszałku. [[Oklaski]]
ParlaMint-PL_2021-06-23-sejm-33-1.u448	Panie Marszałku! Wysoka Izbo! Mam oświadczenie na temat działań Wojsk Obrony Terytorialnej w ostatnich dniach. Chciałbym wyrazić najszczersze uznanie dla działań żołnierzy Wojsk Obrony Terytorialnej w ostatnich dniach. Żołnierze pomagają pogorzelcom w Białej Błotnej: porządkują teren pogorzeliska, zajmują się dystrybucją środków pierwszej potrzeby i żywności. Dziękuję, że jesteście wsparciem dla mieszkańców, których dotknęła przeogromna tragedia. Jednocześnie żołnierze WOT działają w Poznaniu. W zalanym szpitalu klinicznym przenoszą pacjentów i przygotowują placówkę do otwarcia. Wojska Obrony Terytorialnej okazały się niesamowicie pomocne w trakcie pandemii koronawirusa. Żołnierzy było widać wszędzie: w szpitalach, w domach pomocy społecznej i w punktach szczepień. Pojawia się pytanie: Co w tym czasie zrobiły osoby, które twierdziły, że Wojska Obrony Terytorialnej są niepotrzebne? Dziękuję za uwagę.
ParlaMint-PL_2016-06-24-senat-21-2.u8	Panie Marszałku, chciałbym w imieniu klubu Platformy zgłosić wniosek o 2-godzinną przerwę celem zapoznania się z projektami tych ustaw, które mają wejść do porządku.
ParlaMint-PL_2018-10-23-sejm-70-1.u518	Dziękuję. Głosujemy. Kto z państwa jest za przyjęciem 8. poprawki, proszę podnieść rękę i nacisnąć przycisk. Kto jest przeciw? Kto się wstrzymał? Głosowało 420 posłów. Za głosowało 175, przeciw - 226, 19 wstrzymało się. Sejm poprawkę odrzucił. W 11. poprawce do art. 9 wnioskodawcy proponują nadać nowe brzmienie ust. 3 oraz dodać ust. 3a. Komisje wnoszą o jej odrzucenie. Pytanie zadaje poseł Cezary Grabarczyk, klub Platforma Obywatelska.
ParlaMint-PL_2016-06-08-senat-19-1.u297	To ja zobowiążę pana ministra energii do odpowiedzi na piśmie i to zapiszemy. Dobrze? Zgadza się pan na takie rozwiązanie, Panie Senatorze, tak? Dziękuję bardzo. Pan senator Czarnobaj.
ParlaMint-PL_2018-01-26-sejm-57-2.u230	Dziękuję bardzo. Kolejne pytanie zostało sformułowane przez panów posłów Jarosława Gonciarza, Wojciecha Szaramę i Jerzego Gosiewskiego z Prawa i Sprawiedliwości. Pytanie w sprawie składowania nielegalnych odpadów w miejscach niewyznaczonych do tego - do ministra środowiska. Bardzo proszę, rozpoczyna pan poseł Jarosław Gonciarz.
ParlaMint-PL_2016-11-29-sejm-31-1.u554	Szanowny Panie Marszałku! Wysoka Izbo! Szanowny Panie Ministrze! Przystępujemy dzisiaj do procedowania nad jakże przemyślanym, ale i niebezpiecznym pomysłem, można powiedzieć, projektem, jak zawłaszczyć Polskę. Wszystko zostało zaplanowane i ukartowane. Aby rząd uwolnić od konieczności przeprowadzania konsultacji, robi się to przy pomocy grupy posłów, sprawiając wrażenie, jak bardzo oczekuje tego społeczeństwo, oczekują tego wyborcy. Którzy? Oczywiście nasi, ale to pozostaje już bezimienne. Dotychczas wypracowany i zaakceptowany polski porządek prawny próbuje się łamać w imię racji określonej grupy, co ma przysporzyć elektoratu i przykryć prawdziwe problemy społeczeństwa. Wysoki Sejmie! Wielokrotnie z tej trybuny oświadczałem, powtarzałem i przypominałem: Polskie Stronnictwo Ludowe nie jest i nie będzie opozycją destrukcyjną, totalną i bezmyślną. Niestety nie oznacza to wszakże, że w nierozumny sposób popierać będziemy i akceptować wszystkie przedkładane projekty i pomysły, nie tylko nam obce, ale wręcz szkodliwe. Walka o wolność, równość i demokrację w naszym kraju była długa i mozolna. Uchwalona przez Sejm ustawa z dnia 24 lipca 2015 r. Prawo o zgromadzeniach wychodzi naprzeciw ochronie ładu i porządku publicznego, jak również oczekiwaniom społecznym. Ustawa ta została bardzo dobrze przyjęta przez społeczeństwo. Dlatego dzisiaj nie wolno nam pozwolić na różnicowanie grup obywateli niezależnie od tego, jakie temu celowi przyświecałyby racje. Terytorium Rzeczypospolitej Polskiej jest jedno i niepodzielne. Tworzenie sytuacji uprzywilejowania dla jakiejkolwiek grupy obywateli stanowiłoby groźny wyłom w polskim porządku prawnym. Na tego rodzaju zakusy naszej zgody nie ma i nie będzie. Z treści projektu i uzasadnienia dobitnie i jednoznacznie można wyczytać, że chodzi o uprzywilejowanie jednego z ugrupowań politycznych i nadanie mu statusu nadrzędności. Te niewinnie brzmiące zapisy w projekcie ustawy w istocie rzeczy mają na wiele lat zagwarantować większe prawa dla jednego z ugrupowań politycznych i jeszcze bardziej zideologizować organa władzy publicznej. Znane są w historii naszej ojczyzny przypadki, kiedy to uzurpowano sobie prawo do zawłaszczania państwa i zabezpieczania sobie uprzywilejowanej pozycji, co dla narodu zawsze kończyło się tragedią. Nie może być powtórki z niechlubnej historii i przeszłości. Polskie Stronnictwo Ludowe nie przyłoży ręki do rozwiązań wywołujących społeczne niepokoje i konflikty. Biorąc to wszystko pod uwagę, mój klub parlamentarny opowiada się za odrzuceniem projektu ustawy. Dziękuję za uwagę. [[Oklaski]]
ParlaMint-PL_2015-12-22-sejm-06-2.u70	Panie Marszałku! Wysoka Izbo! Działacie z pozycji siły. Sejmowa większość daje wam świadomość, że możecie robić wszystko. [[To jest demokracja.]] Arogancja taka duża, że podnosicie rękę nawet na konstytucję. Mówicie o dialogu, o konsultacjach, o tym, że trzeba rozmawiać z ludźmi, a wczoraj nie zgodziliście się na wysłuchanie publiczne, nie wysłuchaliście przedstawiciela organizacji pozarządowych, ograniczaliście głosy posłów i dzisiaj ograniczacie możliwość zadawania pytań. [[Pani zadała pytanie.]] Sposób waszego działania rzeczywiście daje do myślenia. Bo nie działacie jak ktoś, kto z podniesioną głową, z otwartą przyłbicą walczy o lepszą Polskę. Działacie chyłkiem, nocą, ukradkiem, w atmosferze inwigilacji, z podrobionym kluczykiem. Tak nie działa ktoś, kto wie, że jest na miejscu, że działa w prawie. Tak działa ktoś, kto wie, że robi źle i musi szybko działać, bo za chwileczkę zostanie złapany. [[Oklaski]] Szanowni państwo, słusznie działacie w obawie, dlatego że my jesteśmy tu, a w Polsce są miliony obywateli, którzy będą patrzyli na państwa działania, na państwa ręce. I nie zamęczycie nas nocnymi poprawkami, działaniem na ostatnią chwilę, nocnymi atakami na prawo. My jesteśmy tu, a obywatele patrzą na państwa działanie, patrzą organizacje prawnicze, patrzą organizacje pozarządowe. [[Głos z sali: Spokojnie.]] Będą patrzyli lekarze, których... Podnieśliście przed chwileczką rękę na Wielką Orkiestrę Świątecznej Pomocy. Przede wszystkim jednak będą patrzyli na państwa ręce obywatele. I obawiajcie się, bo na podstępie, z podrobionym kluczykiem naprawdę nie zbuduje się silnej, niezależnej Polski. To nie jest metoda działania prawych ludzi. Propozycja, którą państwo złożyliście, jest propozycją, która niczego nie naprawia. To jest propozycja, która powoduje paraliż działania Trybunału Konstytucyjnego. I nie jest to moja odosobniona opinia. Jest to opinia wyrażona zarówno w opinii Prokuratury Generalnej, Sądu Najwyższego, Krajowej Rady Sądownictwa. Chciałabym także zwrócić uwagę na to, jak ten akt był procedowany. My dzisiaj tak naprawdę mamy pierwsze czytanie zupełnie nowego aktu prawnego. Zakres poprawek, jaki państwo złożyliście w poniedziałek, daleko wykraczał poza to, co było czytane w zeszłym tygodniu. A więc dzisiaj tak naprawdę mamy pierwsze czytanie i powinny być zamówione nowe opinie prawne zarówno w Sądzie Najwyższym, jak i w Krajowej Radzie Sądownictwa. Ta ustawa prowadzi do paraliżu działania Trybunału Konstytucyjnego, ze szkodą dla obywateli. [[Oklaski]]
ParlaMint-PL_2019-07-04-sejm-83-2.u417	Wniosek formalny został zgłoszony. Ja tylko powtarzam, że pani poseł nie należało się sprostowanie, [[Poruszenie na sali]] bo nie zabierała pani głosu w tym momencie. [[Głos z sali: Należało się.]] [[Głos z sali: Skandal, panie marszałku.]] [[Głos z sali: Co mi zrobisz?]] Ale został zgłoszony wniosek formalny. Poddam go pod głosowanie. Kto z państwa jest za zarządzeniem przerwy w obradach do godz. 20.50, proszę podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. Za - 166, przeciw - 258, wstrzymało się 5. Sejm wniosek odrzucił. Powracamy do rozpatrzenia punktu 7. porządku dziennego: Sprawozdanie Komisji Cyfryzacji, Innowacyjności i Nowoczesnych Technologii o rządowym projekcie ustawy o zmianie ustawy o wspieraniu rozwoju usług i sieci telekomunikacyjnych oraz niektórych innych ustaw. To dodatkowe sprawozdanie komisji to druk nr 3545-A. Trzecie czytanie. Proszę pana Witolda Czarneckiego o przedstawienie sprawozdania.
ParlaMint-PL_2021-07-22-sejm-35-2.u297	Dziękuję bardzo. Panie Marszałku! Panie Ministrze! Wysoka Izbo! Szanowni Państwo! Pozwolę sobie odpowiedzieć na ten zakres pytań, który dotyczył inwestycji w Stalowej Woli, bo były pytania, dlaczego akurat Stalowa Wola w tej ustawie została wyróżniona i dlaczego konkretne działki leżące na terenie administracyjnym miasta Stalowej Woli są tam wskazane. Ale, żeby moja wypowiedź nie została przez państwa, szczególnie z opozycji, odebrana w sposób polityczny i bardzo subiektywny, posłużę się stanowiskiem, a w zasadzie rezolucją Rady Miejskiej w Stalowej Woli, która kilka dni temu została przyjęta. Rada Miejska w Stalowej Woli liczy 23 radnych ze wszystkich opcji politycznych. Oczywiście większość z Prawa i Sprawiedliwości, ale są również przedstawiciele Platformy Obywatelskiej, są również przedstawiciele Sojuszu Lewicy Demokratycznej, jest też przedstawiciel partii Kukiz’15. Wszyscy razem jak jeden mąż, przez aklamację, nawet nie było głosowania... Na tej sali czasami zapominamy, co to aklamacja, chociaż zdarzają się projekty uchwał, które doceniają polskich bohaterów albo ważne wydarzenia historyczne i przyjmujemy je właśnie przez aklamację. Rada Miejska w Stalowej Woli, co przyjęła przez aklamację, wyraża ogromne poparcie dla tego projektu ustawy. A w radzie miejskiej, tak jak mówiłem, są osoby z różnych opcji politycznych. Jest np. posłanka Sojuszu Lewicy Demokratycznej z lat 2001–2005 Joanna Grobel-Proszowska, która popiera ten projekt ustawy. Ona też przez lata jako poseł na Sejm, a później jako radna miasta Stalowej Woli starała się o to, aby teren leżący przy strefie gospodarczej, a w zasadzie na strefie ekonomicznej, mógł być przeznaczony pod cele inwestycyjne. I dopiero teraz to się może udać. Mam nadzieje, że tak się stanie. Ten projekt ustawy poparła... Panie ministrze, w sprawie byłych posłów to bym proponował słuchać w tej chwili tego, co ma do powiedzenia pan poseł Buż z tego terenu, bo on jest z Lewicy i chyba ma inne zdanie. Sekretarz Stanu w Ministerstwie Infrastruktury Rafał Weber: To proponuję panu posłowi, żeby przyjechał do swojego biura w Stalowej Woli i porozmawiał z panią poseł Grobel-Proszowską. Ja też na takie spotkanie się wpraszam, panie pośle. Platforma Obywatelska - jest tutaj z nami minister infrastruktury Cezary Grabarczyk. Zapewne pamięta panią poseł Renatę Butryn. Dwie kadencje w Sejmie 2007–2011 i 2011–2015, teraz radna miejska w Stalowej Woli. Głosuje przeciwko budżetowi, który jest proponowany przez prezydenta miasta, zawsze, totalnie... [[Prosimy o odpowiedzi na pytania.]] A tutaj popiera ten projekt ustawy, nie widzi zagrożeń, które przez państwa są formułowane. Bo ani od strony prawnej, ani od strony politycznej tych zagrożeń nie ma. Mówię to po to, szanowni państwo, abyście się tak jak my wsłuchali w to, co mówi samorząd. Bardzo często o to nas prosicie. Staram się jako wiceminister infrastruktury zawsze brać pod uwagę głosy samorządowe, myślę, że ustawy czy programy, którymi dysponujemy, są tego najlepszym wyrazem. I o to również państwa proszę, aby ponad podziałami politycznymi, zwracając uwagę na rozwój gospodarczy Stalowej Woli, przyjąć tę ustawę, zagłosować za jej poparciem. Jeszcze jeden bardzo ważny temat, jeżeli chodzi o lasy, które w tej chwili są własnością Lasów Państwowych. Otóż te działki w znacznej części kilkanaście lat temu były własnością Huty Stalowa Wola. Przeznaczeniem tych działek były cele gospodarcze. W ramach ogromnych trudności i komplikacji, których doznała w latach przekształceń Huta Stalowa Wola, zostały przekazane do Skarbu Państwa jako kompensata niezapłaconych podatków. Tak że przeznaczenie tych działek miało być gospodarcze i mam nadzieję, że będzie gospodarcze. A prezydent Stalowej Woli, który jest tutaj z nami, na galerii, tworzy ogromny, ogromny program zalesiania miasta. [[Ale miała być odpowiedź na pytania. Panie marszałku, odpowiedź na pytania.]] Chce posadzić na terenie Stalowej Woli ponad 50 tys. drzew... [[100 tys. drzew wytnie, 50 tys. nasadzi.]] ...właśnie po to, aby mieszkańcy naszego miasta nie odczuli zainwestowania, nie odczuli przeznaczenia tego terenu leśnego, który leży, jeszcze raz powiem, w strefie ekonomicznej, na cele gospodarcze. Właśnie na tym powinna polegać polityka ekologiczna. Polityka ekologiczna polega właśnie na sadzeniu drzew. [[To nie jest polityka ekologiczna.]] A im bardziej państwo krytykujecie rząd Prawa i Sprawiedliwości, im mocniejsze słowa padają... A z czego są odczytywane te słowa, pani poseł? Z kartek. A papier skąd? Z drewna. Latte można wypić sojowe, kotleta nawet można zjeść bezmięsnego, ale państwo wykorzystywali tutaj, na tej mównicy, papier, niby promując postawy ekologiczne. Jak to można nazwać inaczej niż hipokryzją? Korzystajcie z tego, co nam daje nowoczesna technologia. Każde z nas ma tablet, każde z nas ma telefon, można w ten sposób wyrażać swoją opinię. I żeby było jasne: ja tego nie krytykuję, ja stwierdzam fakt. Ja też korzystam z papieru, zresztą tak jak mówię, jak każdy z nas. Na tym polega nasze życie, na tym polega nasz świat. Drzewa, które są przeznaczane na cele gospodarcze, tak jak powiedział pan minister Siarka, za chwileczkę są zastępowane innymi, co powoduje, że lesistość naszego kraju rośnie. Natomiast jeżeli chodzi o samą Stalową Wolę - i to też warto wiedzieć - to 60% jej powierzchni stanowi las. Powierzchnia Stalowej Woli w 60% składa się z lasu. Naprawdę to, co zostanie przeznaczone na cele gospodarcze, będzie zastąpione innymi działkami, które zostaną zalesione. Proszę państwa o poparcie tego projektu ustawy w imię interesu gospodarczego Polski, bo też jest tu zachowana odpowiednia działalność leśna, co gwarantują Lasy Państwowe, którym bardzo gorąco dziękuję za naprawdę ogrom pracy wykonywanej przez lata na rzecz zielonej Polski. Szanujcie tych ludzi. Nas nie musicie szanować, jesteśmy politykami, mamy grubą skórę, ale szanujcie tych, którzy przez wieki dbali o to, aby Polska była zielona i teraz dbają o to, aby zielona Polska była coraz większa. Dziękuję bardzo. [[Oklaski]]
ParlaMint-PL_2016-01-29-sejm-10-2.u446	Panie Marszałku! Wysoka Izbo! Zwracam się z taką uprzejmą prośbą do wszystkich sympatyków rowerzystów, cyklistów. Mianowicie trasa Kunice - Legnica jest trasą bardzo obleganą przez rowerzystów. W trosce o bezpieczeństwo chciałabym, aby wszyscy ci, którzy lubią rowerzystów, poparli ten wniosek. Dziękuję. [[Oklaski]]
ParlaMint-PL_2017-12-07-sejm-53-2.u70	Panie Marszałku! Wysoka Izbo! Jak zwykle opozycja miesza wszystko, miesza w jednym kotle. Chce ugotować zupę, tak żeby była piana. To tyle tytułem wstępu. [[Są konsekwencje.]] Te pytania, które otrzymałem, dotyczyły Prawa wodnego. Otóż zapewniam, jeszcze raz zapewniam, że ceny wody i ścieków nie wzrosną. Opłaty, które są w rozporządzeniu, jeżeli chodzi o zbiorowe zaopatrzenie w wodę, są niższe niż obowiązujące do tej pory. Do tej pory obowiązywały opłaty za korzystanie ze środowiska, za korzystanie z zasobów wodnych. One się nie zmieniają w zakresie zaopatrzenia w wodę mieszkańców, a nawet są niższe, bo nie różnicujemy wody podziemnej i powierzchniowej. Wszystkie stawki są po cenie wody powierzchniowej. To jest pierwsza sprawa. Druga sprawa jest taka, że oprócz tego, że te ceny nie wzrosną, ustawą o zbiorowym zaopatrzeniu w wodę, zmianą tej ustawy wprowadziliśmy regulatora cen wody, który zacznie funkcjonować od 12 grudnia. Już są pierwsze efekty, bardzo pozytywne, powołania tego regulatora, mianowicie gminy, przedsiębiorstwa wodociągowe piszą do nas pisma z pytaniem, czy jeżeli cena wody na 2018 r. nie wzrosła w stosunku do obecnie obowiązujących taryf, muszą też te taryfy zatwierdzać. Czyli to już dało do myślenia. Oczywiście muszą zatwierdzać, ale pokazuje to bardzo wyraźnie, że ten regulator cen wody już zadziałał prewencyjnie. Tak że nie jest prawdą, że ceny wody wzrosną. Ceny wody nie wzrosną, ceny ścieków też nie wzrosną, przynajmniej przez te 2 lata są zagwarantowane w ustawie Prawo wodne i nie wzrosną. Teraz sprawa podwyżek cen w branży rolniczej, w produkcji rolniczej, rolno-spożywczej. Czy cena masła, cena mięsa wzrosła z powodu Prawa wodnego? Proszę sobie zadać pytanie, ile na to wpływa czynników. I teraz mówienie, że z tego tytułu, że jest nowe Prawo wodne, nagle wzrosną ceny żywności? Z jakiej racji, skoro jest zwykłe korzystanie z wód, czyli 5 tys. l dziennie, średnio dziennie na każde gospodarstwo rolne bezpłatnie, niezależnie czy wody powierzchniowej, czy wody podziemnej, w sposób wieczysty, czyli w sposób taki, że to jest tradycja, jeszcze Polski przedwojennej, i ta tradycja pozostaje, 5 tys. l dziennie. Owszem, są wprowadzone opłaty za korzystanie z wód podziemnych do nawodnień, one pierwotnie wynosiły 15 gr, teraz, w wyniku rozporządzenia, na wniosek ministra rolnictwa zostały zmniejszone do 5 gr za 1 tys. m3. Te opłaty musimy wprowadzić z uwagi na zarzuty Komisji Europejskiej, ale też z uwagi na ochronę zasobów wód podziemnych, ponieważ m.in. na Kujawach tych wód brakuje. Pytanie tu jeszcze było o cenę energii, czy ona wzrośnie. Otrzymałem z Ministerstwa Energii pismo, że z tego tytułu nie wzrosną ceny energii. Jest wprowadzona opłata stała w wysokości 50 zł za metr, obniżona do 50 zł za 1 m3 do celów chłodniczych, a to się przekłada w cenie energii na 0,1 gr za 1 kWh, jeżeli w ogóle się przełoży, bo oprócz tego jest Urząd Regulacji Energetyki, który zatwierdza taryfy. Tak że z tytułu Prawa wodnego, podkreślam jeszcze raz, nie będzie żadnych podwyżek w żadnej branży. Jeżeli w jakiejkolwiek branży będą podwyżki cen, czy to masła, czy gazu, tego nie wiem, to nie z powodu Prawa wodnego. Dziękuję bardzo.
ParlaMint-PL_2017-02-01-senat-34-1.u14	Panie Marszałku! Wysoka Izbo! Dobrze, że dzisiaj nadzór KNF nad SKOK-mi nie budzi już w tej Izbie takich emocji, ale warto przypomnieć, jak to było. Przecież tutaj Prawo i Sprawiedliwość gotowe było rozdzierać szaty, że stanie się wielkie zło, jeśli KNF obejmie swoim nadzorem SKOK-i. I dzisiaj widzimy, że tamta nasza determinacja, rządu PO-PSL, przyszła w porę. Dobrze, że to zrobiliśmy. Bo co byśmy dzisiaj powiedzieli tak ogromnej grupie kredytobiorców i depozytariuszy pieniędzy w SKOK-ach w sytuacji, kiedy tak wiele z nich upada, a 40 z 52 ma dosyć spore problemy finansowe? I to pewnie jeszcze nie koniec. Do początkowych 3 miliardów zł dochodzą kolejne z Bankowego Funduszu Gwarancyjnego. Bo pamiętajmy, że objęcie nadzorem KNF wiązało się również z tym, że SKOK-i zostały objęte parasolem Bankowego Funduszu Gwarancyjnego. To znaczy nie tyle same SKOK-i, ile klienci tych kas. Dlatego dzisiaj trzeba przypominać tamten moment, tamtą decyzję. Bo tutaj mieliśmy bardzo duże wątpliwości co do intencji zwłaszcza niektórych senatorów, co do tego, czy czasem nie bronią oni także swoich własnych, osobistych interesów. Bo wtedy jeszcze byli bezpośrednio bardzo zaangażowani w działania tych instytucji. Proszę państwa, kwestia SKOK-ów wciąż budzi sporo wątpliwości. Rzeczywiście, tak jak mówił pan senator Czarnobaj, jest tak, że wszyscy, którzy mają swoje pieniądze w bankach, odpowiadają za fatalne zarządzanie w SKOK. To nie jest do końca sprawiedliwe w sytuacji, kiedy SKOK-i generalnie wykazują spory, liczący się zysk. Dlaczego my wszyscy, zwłaszcza ci, którzy nie mają ze SKOK-ami nic wspólnego, w sytuacji, kiedy SKOK-i same generują 14 miliardów zł zysku, mamy płacić za błędy w tym sektorze rynku finansowego? Wydaje się, że warto rozważyć to, żeby SKOK-i, skoro tak bardzo chcą niezależności, tak bardzo chcą się odróżniać od całego systemu bankowego, tworzyły też swoje własne, wystarczające zabezpieczenia i same płaciły za swoje błędy. A nie żeby było tak, że jedne w grupie osiągają bardzo wysokie zyski, a za błędne decyzje finansowe, za upadłość mają już płacić nie tylko SKOK-i, lecz także klienci banków. Bo pamiętajmy, że pieniądze z Bankowego Funduszu Gwarancyjnego to są przecież nasze pieniądze, nas wszystkich, kredytobiorców i depozytariuszy, którzy w większości mamy pieniądze w bankach i w bankach spółdzielczych. Tak że, proszę państwa, ta ustawa na pewno… Dobrze, że ona wdraża wyrok Trybunału Konstytucyjnego, i dobrze, że nie cofamy się za daleko. Dziękuję, Panie Senatorze, za te wyjaśnienia, bo dopiero pana odpowiedź odsłoniła istotę tej ustawy, która warta jest poparcia. Ale to, co mówię, też warte było przypomnienia. Zwłaszcza tutaj, gdzie, jak pamiętam, było tyle emocji, kiedyśmy podejmowali decyzję o objęciu SKOK-ów nadzorem Bankowego Funduszu Gwarancyjnego i Komisji Nadzoru Finansowego.
ParlaMint-PL_2018-05-10-sejm-62-3.u532	Panie Marszałku! Wysoki Sejmie! Dzisiaj odbyło się drugie czytanie rządowego projektu ustawy - bardzo ważnej ustawy - o Centralnym Porcie Komunikacyjnym. Ta ustawa będzie naprawdę wielką chlubą rządów Prawa i Sprawiedliwości po jej realizacji. Ta ustawa diametralnie zmienia system komunikacyjny państwa polskiego. Tą ustawą interesuje się już cała Europa. Sądzę, że robimy dzisiaj bardzo ważny i dobry krok w celu realizacji dobrej zmiany w Polsce. Podczas posiedzenia komisji zostały zgłoszone poprawki. Dwie poprawki Platformy Obywatelskiej nie były dobre i zostały odrzucone. Pozostałe poprawki Prawa i Sprawiedliwości były dobre i proponuję za nimi głosować. Dziękuję bardzo. [[Oklaski]] [[Brawo!]] [[Czy pan się opił?]]
ParlaMint-PL_2018-12-12-sejm-74-1.u28	Panie Premierze! Prosił pan o wotum zaufania, oczywiście to poparcie pan dostanie od PiS-owskiej większości. Ale ludzie i posłowie opozycji oczekują natychmiastowego wyjaśnienia bezprecedensowych afer, które na naszych oczach opisywane są przez media. KNF, SKOK to afery prawie jak w scenariuszu filmowym, ale to nie scenariusze, proszę państwa, to smutna rzeczywistość. Ten, kto manipuluje ludźmi, faktami - a pan robi to codziennie, steruje działaniami innych i jest człowiekiem podstępnym i przebiegłym - to manipulator. Panie premierze, pan jest manipulatorem. Dziękuję. [[Oklaski]] [[Głos z sali: No nie.]] [[Nie no.]]
ParlaMint-PL_2022-02-01-sejm-47-3.u199	Wysoka Izbo! Nie ma się co oszukiwać: nie ma żadnej ustawy, jest pustka. Nie ma ustawy, bo nie ma strategii, nie ma strategii, bo nie ma Ministerstwa Zdrowia, nie tylko na tej sali, ale i faktycznie. Jest ministerstwo zgonów, które codziennie tylko i wyłącznie informuje o zgonach. [[Oklaski]] Otóż zamiast ustawy COVID-owej prezes Kaczyński proponuje nam ustawę o donoszeniu. To, że prezes Kaczyński uważa, że donoszenie jest najważniejszą cechą i jest najważniejsze w jego partii, to jedno, ale Polacy wcale tego nie chcą. Polacy oczekiwali, że w tej trudnej sytuacji przedstawicie ustawę COVID-ową. Nie przedstawiliście nic. W Monty Pythonie było Ministerstwo Głupich Kroków. Nie myślałem, że ktoś przewidzi, kto będzie rządził w Polsce. To, co robicie, to jest nie Ministerstwo Głupich Kroków, ale coś gorszego. I wy odpowiadacie za śmierć tych 200 tys. ludzi, których dzisiaj nie ma. [[Dzwonek]] Dziękuję bardzo. [[Oklaski]]
ParlaMint-PL_2017-09-15-sejm-47-4.u14	Pani premier wielokrotnie mówiła: Wystarczy nie kraść... [[Marszałek wyłącza mikrofon, poseł przemawia przy wyłączonym mikrofonie]] Wy kradniecie tak, że nie jesteście w stanie... [[Oklaski]]
ParlaMint-PL_2017-10-12-sejm-49-3.u550	Panie Marszałku! Wysoki Sejmie! Mając na uwadze wywołany przez pana posła Pawła Kukiza temat alkomatów w Sejmie, jestem przekonany, że większości parlamentarzystów wystarcza silna wola. Zdumiewa mnie jednak fakt, że środowisko Kukiz’15 nie dostrzega wielu ważniejszych problemów państwa. Dlatego dla odmiany chciałbym zaproponować, aby wyposażyć w alkomaty stacjonarne stacje paliw. Umożliwi to kierowcom oraz obywatelom przeprowadzenie badania w sposób nieskrępowany, dostępny, co w znaczny sposób może przyczynić się do bezpieczeństwa na drogach. Wniosek w tej sprawie zamierzam złożyć do właściwego ministra oraz takie rozwiązanie zaproponować zarządowi PKN Orlen. Dziękuję bardzo. [[Oklaski]]
ParlaMint-PL_2017-02-22-sejm-36-1.u421	Pani Marszałek! Wysoki Sejmie! Jako przewodniczący Parlamentarnego Zespołu ds. Dziedzictwa Świętego Jana Pawła II w imieniu zespołu, członków zespołu i swoim, wyrażam swój zdecydowany protest wobec wulgarnego i obscenicznego spektaklu teatralnego pt. „Klątwa” w reżyserii Olivera Frljicia, wystawionego w Teatrze Powszechnym w Warszawie, który podlega prezydent miasta Warszawy Hannie Gronkiewicz-Waltz i jest z publicznych pieniędzy finansowany. Nie ma naszej zgody na profanację krzyża świętego oraz szarganie świętości naszego umiłowanego św. Jana Pawła II, któremu tak wiele zawdzięczamy. Pogwałcono wszelkie wartości i zasady życia społecznego. Podczas spektaklu dokonuje się publiczna profanacja krzyża, ranione są uczucia religijne chrześcijan, dla których krzyż jest świętością. Oprócz symboli religijnych znieważa się osobę św. Jana Pawła II, co jest szczególnie bolesne dla nas, Polaków. Ponadto nie może być przyzwolenia - i nie ma - na nawoływanie do nienawiści i deprecjonowania ludzkiego życia. Podobnie nie można się zgodzić - i nie godzimy się, nigdy - na znieważanie flag państwowych, w tym przypadku flagi Państwa Watykańskiego. W związku z tym skandalicznym spektaklem raniącym religijne uczucia chrześcijan, Polaków, wzywającym do przemocy i nienawiści, zawiadomiłem prokuraturę, chodzi o wszczęcie postępowania, złożyłem oficjalnie stosowne zawiadomienie. Dopilnujemy, aby sprawcy rzeczywiście zostali ukarani przykładnie, żeby nie zdarzały się już nigdy w naszej ojczyźnie tego typu rzeczy. Dziękuję bardzo. [[Oklaski]]
ParlaMint-PL_2016-10-19-senat-28-1.u179	Pani Marszałek! Panie i Panowie Senatorowie! Nie ukrywam, że wahałem się, czy nie zrezygnować z tego głosu, ponieważ padają tu różne słowa w tej ważnej sprawie. I myślę, że mamy w naszym społeczeństwie poważny problem z PRL. Ja tutaj parę tygodni temu, całkiem niedawno, mówiłem o konstytucji kwietniowej i o tym całym grzechu roku 1989. I że w zasadzie to jest taki supeł, który ciężko rozwikłać. Niemniej jednak widać, że problem nauki historii w szkole czy kultury polskiej na lekcjach języka polskiego, edukacji historycznej… To są tak ważne kwestie, że powinny one być ponad sporem politycznym czy partyjnym, ponieważ są one dla nas tak ważne. Muszę powiedzieć, że takim bezpośrednim impulsem do zabrania głosu była jednak konstatacja w jednej z wypowiedzi, tutaj przed chwilą… W zasadzie można by ją sparafrazować tak: pomnik bez napisów do wynajęcia. Zdejmujemy napisy, możemy tam zrobić inny pomnik. To jednak jest takie mocno koniunkturalne, sprzeczne z ideą tej ustawy. Ja rozumiem, że są względy ekonomiczne. Niemniej jednak pamiętam, jak, kiedy byłem młodym człowiekiem, odbudowywano w Krakowie Pomnik Grunwaldzki na Placu Matejki. I była wtedy bardzo duża dyskusja, trwająca wiele tygodni, że to nie jest najlepsze miejsce i że są lepsze miejsca na lokalizację tego pomnika. I jednak zwyciężył argument, że nie chcemy być wdzięczni Niemcom za to, że nam ten pomnik zburzyli i dzięki temu mamy go w lepszym miejscu. I on stoi w tym miejscu, w którym stał przed wojną, i ma taki wygląd, jaki miał przed wojną. I dlatego tutaj namawiam do refleksji. Nie wiem, którzy nasi bohaterowie chcieliby być upamiętniani na takim podkładzie – przepraszam za kolokwializm. Dlatego ten pomnik bez napisów do wynajęcia… Ja bym jednak się zastanowił, czy to jest dobry pomysł. Pamiętam próby dewastacji pomnika Lenina w Krakowie, w Nowej Hucie czy w Poroninie. Ale pamiętam też, że w powiecie tarnowskim w 1957 r. młoda instruktorka harcerska, pani doktor Maria Żychowska, ze swoimi harcerkami zbudowała pomnik żołnierzy Armii Krajowej. Pomnik niesie wielkie, pozytywne emocje. I wtedy to ma głęboki sens. Pani doktor Żychowska, młoda, delikatna, wrażliwa kobieta w swojej wczesnej młodości – ona wtedy jeszcze oczywiście nie miała stopnia doktora – zdobyła się na taki heroiczny czyn. A w 1957 r. to nie było takie oczywiste, czy coś takiego jest mile widziane, czy ona znajdzie kiedykolwiek w życiu pracę, czy może wyląduje w więzieniu, bo przecież tak się wtedy działo. Tak więc myślę, że to wszystko jednak wymaga takiej głębszej refleksji i przede wszystkim rozmowy. Jak mi się wydaje, wiele osób tak jakby nie do końca to wszystko rozumie i traktuje to jako prosty odwet, jako „teraz my”. A tu nie o to chodzi. Przecież mówiliśmy w tej Izbie o 1050-leciu chrztu Polski, o tych pięknych dziejach. Papież Franciszek pięknie mówił o tej dobrej pamięci, więc chciałbym, żeby głęboki namysł, refleksja i dobro też towarzyszyły tej ustawie. Dziękuję bardzo.
ParlaMint-PL_2018-09-26-senat-65-1.u69	Dziękuję uprzejmie. Panie Marszałku, pytanie pierwsze jest bardzo szczegółowe i dotyczy wielkiej różnicy między dużym odbiorcą, jakim może być stołówka czy zespół stołówek jakiejś jednostki wojskowej lub policyjnej, a np. małym przedszkolem, które ma prawo do samodzielnego zakupu. Ja myślę, że to wszystko będzie podlegało jakiejś zdroworozsądkowej weryfikacji. Ufam, że tak będzie. Nie da się zestawić na jednej płaszczyźnie, także ustawowo, co jest oczywiste, przedszkola i przykładów, o których powiedziałem, czyli np. jakiegoś wielkiego garnizonu. Jest to zasada w tym sensie bezwyjątkowa, że ona bezwyjątkowo chroni interes rolnika w łańcuchu producenckim i, można powiedzieć, ostatecznego odbiorcy. W tym przypadku ostateczny odbiorca to jednostki wskazane jako jednostki sektora publicznego. Pozwoli pan marszałek, że jeśli chodzi o odpowiedzi dotyczące statystyki –one są szczegółowe i wiążą się z pewną retrospektywą – to bardzo szczegółowe odpowiedzi zredaguję na piśmie i prześlę do pana marszałka. To samo dotyczy dzików. Te odpowiedzi są w domyśle nie tylko adresowane do rządu, ale także kierowane w te miejsca, gdzie ocena, a zwłaszcza redagowanie opinii, ma charakter całkowicie suwerenny. Przecież także na tej sali państwo senatorowie doskonale rejestrują rozbieżność w zakresie oceny i skuteczności walki z pogłowiem dzików przy jednoczesnej całkowitej zgodzie i przy stanowisku, że w warunkach polskich dziki są w tej chwili podstawowym wektorem. Część pytań, które tutaj padały, potwierdza nie tylko troskę, ale i ten fakt. W kontekście takiej konstatacji powstaje szereg pytań, czasami bardzo drobiazgowych, popartych różnymi konkretami, odnośnie do kondycji i możliwości poradzenia sobie z tym problemem przez środowisko myśliwych. Są na ten temat różne zdania. Pan minister Jan Krzysztof Ardanowski usilnie i, jak mniemam, z powodzeniem – mówię o deklaracjach i ostatnich rozmowach – dąży do tego… zakłada, że wzmożone, 100-procentowe wysiłki na miarę możliwości środowiska polskich myśliwych wystarczą do efektywnego pokonania ASF na obszarze walki z pogłowiem dzików. Jest to sytuacja trudna z różnych powodów. Epizodycznie, ale jednak dotykano tego problemu, który można, powiedziałbym, dramatycznie uzmysłowić sobie, mówiąc tak. Dziki pasą się kukurydzą na polach rolników. Prawda? One znakomicie się tam czują i wychodzą z tej kukurydzy dopiero… No, ona w zasadzie jest już zwiędła. Jak ta kukurydza przestaje być kukurydzą, to idą do lasu. I to się dzieje właśnie w okresie jesienno-zimowym. Takie bytowanie dzików w tym okresie powoduje, że one mają rozrodczość zupełnie niesamowitą, dużo większą, niż wynika z badań naukowych. To dochodzi do 300% rocznie. Jest to zjawisko, które jest bardzo groźne, i to jest dla nas zadanie w kontekście tych wszystkich działań, o których tutaj w poprzednich pytaniach państwa senatorów i w odpowiedziach z troską wspominano. Panie Marszałku, ja dostarczę, w tym samym trybie, bardzo szczegółową odpowiedź, z rozbiciem na okręgi itp. Tak że damy bardzo szczegółową informację w różnych kontekstach co do kwestii pana interesujących.
ParlaMint-PL_2016-01-28-sejm-09-2.u8	Panie Marszałku! Wysoka Izbo! Pani Poseł! Jeśli chodzi o kwestie związane z tym, o czym pani mówi, czyli z szerokim planem czy szerokim programem wsparcia, to rzeczywiście po 1989 r. jest to pierwszy tak potężny program wsparcia rodzin wychowujących dzieci, skierowany do młodych Polaków - na nich ogromnie nam zależy. Rzeczywiście badania wskazują, że jak pytamy Polaków, ile chcą mieć dzieci, to oni mówią, że chcą mieć zdecydowanie więcej, niż mają, średnio ponad dwoje. Mamy tych dzieci... Realizacja jest na poziomie 1,3. To jeden z najniższych na świecie wskaźników dzietności i ta luka pomiędzy realizowanymi a oczekiwanymi urodzeniami jest jedną z największych na świecie. Jak później pytamy Polaków, dlaczego tak się dzieje, to oni - diagnoza społeczna, badanie Warsaw Enterprise Institute, CBOS - mówią nam jasno: Boimy się o swoją ekonomiczną przyszłość. W związku z tym ten program celuje idealnie, jeżeli chodzi o kwestie związane z tym, jak odpowiadamy Polakom na te ich obawy: po prostu te obawy redukujemy. Co do założeń to rzeczywiście jest tak, jak pani poseł mówi: na drugie dziecko i kolejne, bez progu dochodowego, wszystkie rodziny, do 18. roku życia dziecka, na pierwsze dziecko, jeśli jest poniżej 800 zł netto na osobę w rodzinie, a jeśli jest to dziecko niepełnosprawne - 1200 zł. Jakie są efekty konsultacji? Co się będzie zmieniało? Rzeczywiście konsultowaliśmy program bardzo szeroko, nie tylko w taki standardowy sposób, w jaki zwykle przebiegają konsultacje społeczne, czyli wysyłaliśmy to do partnerów społecznych, do wielu organizacji zajmujących się sprawami rodzin, ale również, jak państwo doskonale wiecie, jeździliśmy po wszystkich województwach - pani minister Elżbieta Rafalska i wszyscy wiceministrowie - konsultowaliśmy ten program w województwach. Z tych konsultacji dużo rzeczy będziemy uwzględniać, z tym że - i to jest ważna informacja, jeżeli chodzi o harmonogram, zaraz do niego przejdę - dziś projektem ma się zająć stały komitet Rady Ministrów i tam będą zapadać rozstrzygnięcia. Mogę np. powiedzieć, że uwzględniliśmy uwagę - uwaga padła z Łodzi, bardzo konkretna, ale też bardzo pożyteczna - i w art. 8, który mówi o marnotrawieniu pieniędzy - chodzi o to, żeby gminy mogły nie tylko kupować rzeczy, czyli udzielać tej pomocy w formie rzeczowej, w sytuacji kiedy dochodzą do wniosku, że jest marnotrawstwo - dodaliśmy słowo „usługi”, czyli, innymi słowy, gmina będzie też mogła zapłacić czesne czy wykupić kolonie takiemu dziecku. I teraz najważniejsze, czyli harmonogram i przygotowanie samorządów. Jeśli chodzi o harmonogram, to, tak jak powiedziałem, dziś projektem zajmuje się już stały komitet Rady Ministrów, jesteśmy po konsultacjach, które skończyły się 22 stycznia. Na jednym z najbliższych posiedzeń Rady Ministrów ustawą będzie się już zajmować rząd. Teraz przygotowania samorządów do wypłat. To jest chyba najważniejsza rzecz, bo tak naprawdę tutaj pojawia się wiele wątpliwości. To znaczy uważamy, z co najmniej siedmiu powodów, że nie będzie jakiegoś wielkiego problemu, żeby od 1 kwietnia w samorządach rozpoczął się nabór wniosków. Powód pierwszy: samorządy mają już instrumentarium wynikające z ustawy o świadczeniach rodzinnych do wypłaty tego rodzaju świadczenia, czyli nie jest to dla nich zupełne novum, nie trzeba stawiać nowego systemu, mają system komputerowy. Dwa, dostają na to dodatkowe pieniądze. To, co podkreślała pani premier na posiedzeniu komisji wspólnej rządu i samorządu, że nie dajemy zadań dodatkowych samorządom bez pieniędzy. 2%, i to jest wpisane w ustawie, tej kwoty, która będzie wypłacona w formie świadczenia, ląduje na kontach samorządów. Przypomnę, w tym roku jest to 340 mln zł, czyli 2% od kwoty 17 mld, a w przyszłym roku 460 mln zł, czyli 2% od kwoty 23 mld, kiedy program będzie działał już przez cały rok. Zobowiązaliśmy się też publicznie - powód numer trzy - że przeprowadzimy jako Ministerstwo Rodziny, Pracy i Polityki Społecznej szkolenia we wszystkich województwach. Nasi pracownicy będą prowadzić szkolenia samorządowców, po to żeby ten program sprawnie przeprowadzić. Planujemy je na marzec. Tam będą nasi eksperci, zarówno z Departamentu Polityki Rodzinnej, jak i z Departamentu Informatyki. Cztery, ustawa przewiduje, że w pierwszym okresie, kiedy ludzie składają wnioski, mają na to trzy miesiące. Jeżeli złożą te wnioski nawet w trzecim miesiącu, nastąpi wyrównanie od 1 kwietnia. Stąd można się spodziewać, że część osób nie pójdzie od razu, żeby ten wniosek złożyć, i w związku z tym nie będzie dramatycznego spiętrzenia. Pięć, po konsultacjach w województwach samorządowcy, których było naprawdę mnóstwo na tych spotkaniach, mówili nam o mniej więcej 6-tygodniowym vacatio legis, jeśli chodzi o kwestię przygotowań. My przewidujemy w ustawie, jak państwo wiecie, minimum miesiąc, czyli może okazać się, że to będzie ok. 5–6 tygodni. W stanowisku komisji wspólnej rządu i samorządu jest mowa o ok. 3 miesiącach. Stąd data 1 lipca jest datą w cudzysłowie, eufemistycznie rzecz biorąc, a nawet nie eufemistycznie, przekłamaną, ponieważ nawet jeżeli przewidujemy, [[Dzwonek]] że ustawa wejdzie w życie czy zostanie opublikowana z końcem lutego, to 3 miesiące od tego dają nam marzec, kwiecień, maj, a nie 1 lipca. Nie wychodzi w żaden sposób 1 lipca. I jeszcze ostatnie słowo, w art. 43 ustawy przewidujemy, że po tygodniu od publikacji ustawy, a nie wejścia w życie ustawy, samorządy otrzymają już pieniądze na przygotowania, czyli to nie będzie tak, że samorządy dostaną dopiero pieniądze na przygotowania od 1 kwietnia. Stąd uznajemy, mamy nadzieję... Oczywiście traktując samorządy jako partnerów, zdajemy sobie sprawę z tego, że musimy tutaj bardzo, bardzo ciężko z nimi pracować. To one będą ponosić ciężar wdrażania tej ustawy. Ale uważamy, że data 1 kwietnia jest datą, kiedy nabór wniosków można rozpocząć. Dziękuję serdecznie.
ParlaMint-PL_2018-06-14-sejm-64-1.u278	Pani Marszałek! Wysoka Izbo! Na posiedzeniu 5 czerwca Komisja Polityki Społecznej i Rodziny rozpatrzyła senacki projekt ustawy o zmianie ustawy o świadczeniu pieniężnym przysługującym osobom deportowanym do pracy przymusowej oraz osadzonym w obozach pracy przez III Rzeszę oraz Związek Socjalistycznych Republik Radzieckich, ustawy o podatku dochodowym od osób fizycznych oraz ustawy o świadczeniach opieki zdrowotnej finansowanych ze środków publicznych. Projekt i sprawozdanie znajdują się w drukach nr 2062 i 2571. Przypomnę dla porządku, że projekt ustawy wpłynął do Sejmu 16 listopada ub.r. Pierwsze czytanie na sali plenarnej odbyło się 10 stycznia, już w tym roku. Stanowisko rządu, pozytywne zresztą, wpłynęło 13 kwietnia. Przypomnę też, że celem ustawy jest przyznanie osobom deportowanym dodatkowych uprawnień polegających głównie na dostępie poza kolejnością do świadczeń zdrowotnych i świadczeń opieki społecznej. By te świadczenia mogły być realizowane, osoby uprawnione muszą przedstawić odpowiedni dokument, legitymację, a więc ustawa reguluje również sprawę przyznania legitymacji uprawnionym. Projekt nie budził wątpliwości, jeśli chodzi o jego zawartość merytoryczną. Wszyscy jesteśmy zgodni, że udzielanie pomocy osobom dziś już z reguły starym i schorowanym jest czymś oczywistym, jest naszym obowiązkiem, dlatego ustawa została przez komisję przyjęta jednomyślnie. Natomiast w trakcie dyskusji pojawiły się znaki zapytania dotyczące nie tyle meritum sprawy, ile spraw, nazwijmy to, legislacyjnych. Pojawiła się wątpliwość, czy ten fragment ustawy dotyczący legitymacji nie kłóci się z obowiązującymi od niedawna przepisami RODO. Ministerstwo rodziny oraz urząd do spraw kombatantów zobowiązały się te kwestie sprawdzić. Pojawiła się też wątpliwość, czy w art. 47c zmienianej ustawy należy dokonać korekty zgodnie z nowelizacją ustawy, która wejdzie w życie 1 lipca. Teoretycznie było bowiem ryzyko, że procedowana dziś ustawa weszłaby w życie wcześniej i wtedy takie dostosowanie byłoby oczywiście prawnym zgrzytem. Pojawił się również problem, czy ta ustawa w ogóle ma wejść w życie w ciągu 14 dni, czy raczej powinna wejść 1 stycznia przyszłego roku wraz z dużą systemową zmianą ustawodawstwa regulującą uprawnienia różnych grup społecznych, które posiadają uprawnienia do specjalnych świadczeń. Takie stanowisko, by te wszystkie ustawy uprawniające weszły w życie od 1 stycznia 2019 r., przedstawiał rząd. W każdym razie komisja zdecydowała, że dalsza zwłoka w oczekiwaniu na tę niewątpliwie potrzebną ustawę nie jest potrzebna i że ustawa ta zostanie przyjęta, natomiast mieliśmy 2 tygodnie na to, by ewentualnie przemyśleć kwestie sporne czy budzące wątpliwości i ewentualne poprawki przedstawić w drugim czytaniu. Dziękuję. [[Oklaski]]
ParlaMint-PL_2021-05-19-sejm-30-1.u3	Informuję, że w dniu dzisiejszym odbędą się posiedzenia Komisji: - do Spraw Energii, Klimatu i Aktywów Państwowych - godz. 10.15, - Edukacji, Nauki i Młodzieży - godz. 10.30, - do Spraw Unii Europejskiej - godz. 11, - Zdrowia - godz. 11, - do Spraw Unii Europejskiej - godz. 13, - Gospodarki Morskiej i Żeglugi Śródlądowej - godz. 13, - Finansów Publicznych - godz. 13.30, - Łączności z Polakami za Granicą - godz. 14.30, - Ochrony Środowiska, Zasobów Naturalnych i Leśnictwa - bezpośrednio po zakończeniu głosowań, - Samorządu Terytorialnego i Polityki Regionalnej - bezpośrednio po zakończeniu głosowań, - Sprawiedliwości i Praw Człowieka - bezpośrednio po zakończeniu głosowań, - Nadzwyczajnej do spraw zmian w kodyfikacjach - godz. 15, - Zdrowia - godz. 15, - Infrastruktury - godz. 17, - Obrony Narodowej - godz. 17, - Polityki Społecznej i Rodziny - godz. 17, - Administracji i Spraw Wewnętrznych - godz. 19, - Kultury Fizycznej, Sportu i Turystyki - godz. 20. Dziękuję.
ParlaMint-PL_2016-01-29-senat-09-2.u289	Dziękuję bardzo. Proszę o zabranie głosu pana senatora Gawędę. [[Rozmowy na sali]] Szanowni Państwo, bardzo proszę o ciszę.
ParlaMint-PL_2020-12-15-sejm-23-1.u107	Panie Marszałku! Wysoka Izbo! Chętnie zwróciłbym się do ministra finansów, ale go nie ma. Zwróciłbym się chętnie do wiceministra Patkowskiego, ale też go nie ma. Nie ma parlamentarzystów z ziemi radomskiej. Ale chciałbym zwrócić się do tych, którzy są tu obecni. Przekażcie posłom z Radomia, posłom Prawa i Sprawiedliwości: Warto głosować za poprawkami radomskimi. Warto głosować za poprawką, która da naszemu miastu pieniądze na budowę wiaduktu, wiaduktu tak potrzebnego również ministrowi Weberowi, który tutaj jest z nami, bo jest to wiadukt, który będzie służył lotnisku w Radomiu. Nie wystarczy 30 mln z Rządowego Funduszu Inwestycji Lokalnych. Na ten wiadukt jest potrzebne 75 mln. Trzeba spojrzeć prawdzie w oczy. Dziś w rękach i tabletach - bo, jak widać, posłowie z Radomia pracują zdalnie - jest przegłosowanie tej poprawki. Kolejna ważna poprawka, szanowni państwo, dotyczy tego, aby w końcu zlikwidować składowisko nitrocelulozy w Pionkach. Dopóty dopóki będę posłem (Dzwonek), będę powtarzał: w Pionkach musi być bezpiecznie. Nie może miastu grozić wybuch, który jest pozostałością po czasach słusznie minionych, kiedy to fabryka prochu w Pionkach zostawiła tam odpady. I na koniec, szanowni państwo: epidemia, jakże ważna. Były wojewoda mazowiecki, pewnie przyłączy się do mojego zdania. Szanowni państwo, sprawa karetki w Kozienicach - nie może być tak, że będziemy zabierać karetkę i dawać do innej miejscowości. Jeśli jest potrzeba kolejnej karetki w Kozienicach, to tę karetkę dokupmy. To tylko i wyłącznie 750 tys. zł, ułamek jednego Sasina, który wydaliście na wybory. [[Oklaski]]
ParlaMint-PL_2019-03-14-sejm-78-2.u196	Pani Marszałek! Wysoka Izbo! Bardzo dziękuję za te pytania. Pytanie pierwsze dotyczyło kwestii związanych z tą ustawą. Warto pamiętać, że, po pierwsze, w samej ustawie w art. 2 ust. 2 jest powiedziane, że bank zagraniczny nie może zawierać nowych umów kredytowych, przedłużać zawartych umów. Czyli mamy tutaj sytuację jasną w stosunku do nowych czynności prawnych. Jeśli zaś chodzi o dotychczasowe warunki, to nie mam takiej możliwości, aby zmieniać warunki kredytów. Czyli obywatele nie mogą być poszkodowani. Nie ma żadnej podstawy prawnej, żeby w najmniejszym stopniu zmniejszać uprawnienia klientów tych banków. Czyli te banki, które korzystają z tej ustawy albo są objęte tą ustawą, nie mogą w żaden sposób naruszać praw, warunków, które zostały przyjęte. Jeśli zaś chodzi o obowiązki informacyjne, to w naturalny sposób możemy powiedzieć o dwóch elementach. Pierwszym jest to, że te instytucje, banki zagraniczne, które mają siedzibę na terytorium Zjednoczonego Królestwa, w dalszym ciągu muszą wypełniać ustawę, czyli muszą zapewniać pełną informację o swoich aktywnościach w stosunku do klientów polskich. Jest to naturalny obowiązek, który wynika z ustaw regulujących prawo bankowe. Ale oczywiście jest też drugi aspekt, aspekt obowiązków informacyjnych KNF. KNF też ma obowiązek, i go wypełnia, informować o wszystkich nowych zjawiskach w stosunku zarówno do klientów, jak i oczywiście do banków zagranicznych. Czyli z tego punktu widzenia nie ma żadnych ryzyk dla klientów. Oczywiście są też pewne ograniczenia wynikające z faktu, że prędzej czy później te banki zagraniczne nie będą mogły być traktowane jako banki z siedzibą w kraju członkowskim Unii Europejskiej. Drugie pytanie, jeśli chodzi o brexit, to jest pytanie o MSZ. Jak rozumiem, Ministerstwo Spraw Zagranicznych zrobi wszystko, żeby zadbać o obywateli polskich, i tu jest pełna zgoda z panem posłem, że taka troska o obywateli jest niezmiernie ważna. Z tego, co wiem, to cały rząd, poszczególne ministerstwa w bardzo zaangażowany sposób pracowały nad tym, żeby w swoim zakresie zrealizować jak najwięcej, aby 100-procentowo zagwarantować, że nikt nie będzie poszkodowany w procedurze brexitu. MSZ na pewno będzie robiło wszystko, żeby... Ale warto zapytać pana ministra o to, jaka będzie reakcja na brexit. Warto też pamiętać, że to jest jedna z ustaw, która dotyczy brexitu. W ramach dialogu z KNF i rynkami finansowymi uznaliśmy, że uregulowanie tej kwestii jest istotne. Będzie też oddzielna ustawa ministra spraw wewnętrznych i administracji, która będzie regulowała inne kwestie. W związku z tym ta sprawa jest podzielona na poszczególne, dodatkowe elementy. I z tego, co wiem, być może już niedługo będzie ta ustawa MSWiA. Będzie to okazja do tego, żeby podjąć debatę w tych pozostałych aspektach. Dziękuję bardzo.
ParlaMint-PL_2017-12-15-senat-52-4.u120	Wysoka Izbo, wznawiam obrady. Proszę senatorów sekretarzy o zajęcie miejsc przy stole prezydialnym. Powracamy do rozpatrywania punktu szóstego porządku obrad: ustawa o zmianie ustawy o wychowaniu w trzeźwości i przeciwdziałaniu alkoholizmowi oraz ustawy o bezpieczeństwie imprez masowych. Przypominam, że przed przerwą w obradach swoje sprawozdanie przedstawił sprawozdawca komisji, pan senator Arkadiusz Grabowski. Obecnie senatorowie mogą zgłaszać z miejsca trwające nie dłużej niż minutę zapytania do senatora sprawozdawcy. Czy ktoś z państwa senatorów pragnie zadać takie pytanie? Pan senator Jan Rulewski, potem pani senator Jadwiga Rotnicka i pan marszałek.
ParlaMint-PL_2016-07-21-senat-23-2.u265	Dziękuję bardzo, Panie Senatorze. Czy są jeszcze pytania do pana senatora sprawozdawcy? Nie. [[Głos z sali: Są!]] A, nie widać pana tutaj, Panie Senatorze, przepraszam bardzo. [[Głos z sali: Ja zasłoniłem.]] Teraz już widzę. Pan senator Czerwiński, bardzo proszę.
ParlaMint-PL_2018-03-22-sejm-60-3.u124	Dziękuję. Panie Marszałku! Panie Ministrze! Pan mówił o procedurach, o zasadach, a my wciąż żyjemy w państwie, w którym funkcjonują znane z czasów sowieckich psychuszki. Żeby nie być gołosłownym: Krystian Broll 12 lat przesiedział w zakładzie psychiatrycznym na podstawie samych pomówień. Mimo postanowienia Sądu Rejonowego w Rybniku o umieszczeniu Brolla w oddziale o warunkach podstawowego zabezpieczenia ten pan przez 2 lata przebywał na oddziale z mordercami i pedofilami. Krystian Broll był ofiarą art. 94 Kodeksu karnego, który pozwala na bezterminowe trzymanie w zakładzie psychiatrycznym. Co pół roku Sąd Rejonowy w Rybniku przedłużał jego pobyt w zakładzie, mimo że w opiniach czytamy, że nie był agresywny, zachowywał się normalnie, nie było do tego podstaw. Po 12 latach, dopiero po interwencji dziennikarzy, po ujawnieniu tego skandalicznego wydarzenia w programie „Państwo w państwie”, pan Krystian Broll został uwolniony. Panie Ministrze! Proszę o odpowiedź na pytanie: Czy nie uważa pan, że art. 94 Kodeksu karnego jest nadużywany i czy w sprawie Krystiana Brolla którykolwiek z biegłych, sędziów, prokuratorów, ktokolwiek poniósł jakąkolwiek odpowiedzialność? Dziękuję. [[Oklaski]]
ParlaMint-PL_2021-07-08-sejm-34-2.u44	Dziękuję serdecznie. Przechodzimy do następnego pytania. Posłowie Waldemar Andzel i Andrzej Gawron z Klubu Parlamentarnego Prawo i Sprawiedliwość zadadzą pytanie w sprawie programu repatriacji kapitału do Polski. Pytanie to zostanie zadane ministrowi rozwoju, pracy i technologii. Odpowie na nie sekretarz stanu w Ministerstwie Rozwoju, Pracy i Technologii pani minister Iwona Michałek. Bardzo proszę pana posła Waldemara Andzela o zadanie pytania.
ParlaMint-PL_2018-06-07-sejm-63-3.u108	Panie Marszałku! Wysoka Izbo! Jeśli chodzi o rynki rolne, to jest to podstawowy obszar, którym resort zajmuje się już od ponad 2 lat, od początku kadencji, bo jednym z podstawowych celów naszego działania i programu rządu jest zapewnienie opłacalności produkcji rolnej. Wiadomo, że mamy zliberalizowany rynek światowy, że te mechanizmy, które są u nas stosowane, często są uzależnione, wynikają też z prawa Unii Europejskiej. W tych obszarach trzeba się poruszać. Jeśli chodzi o rynek owoców i warzyw, jest bardzo duża ilość produktów, w przypadku których trudno ustalić wspólne zasady działania. Resort już w 2016 r. przyjął program działania na dziewięciu podstawowych rynkach rolnych, w tym na rynkach owoców i warzyw. Ten program obejmował i obejmuje te działania, które były i są realizowane. Jednocześnie w przypadku każdego z tych rynków i programu ogólnego resort, administracja pracuje nad rozwiązaniami szczegółowymi. Przyjęliśmy ostatnio program odbudowy czy też rozwoju sektora wołowiny. Teraz intensywnie zajmujemy się rynkiem owoców i warzyw. W przyjętym programie wskazujemy na możliwość korzystania ze środków finansowych Unii Europejskiej, z Programu Rozwoju Obszarów Wiejskich, z grupy producenckiej. Te wszystkie instrumenty były wprowadzone i są stosowane. To jest realizowane. Te podstawowe cele to wzmocnienie współpracy pomiędzy producentami owoców i warzyw - mówimy tutaj o tworzeniu organizacji producentów - upowszechnienie obrotu dokonywanego na podstawie umów, skrócenie łańcucha marketingowego, czyli eliminacja ogniw pośredniczących w handlu owocami i warzywami, sprzedaż przez rolników, ograniczenie kosztów produkcji owoców i warzyw - tutaj mówimy o tych instrumentach z PROW-u - czy też właściwe wdrażanie instrumentów wsparcia rynku. Te działania były podejmowane, to funkcjonuje, ale widać, że pojawił się na przełomie roku kryzys, jeśli chodzi o rynki rolne. I tutaj z inicjatywy stowarzyszenia, tj. unii warzywnej w jednym z powiatów czy stowarzyszenia ziemniaków, podejmowaliśmy i podejmujemy działania, których celem jest doprowadzenie do stabilizacji na rynku owoców i warzyw. Już w roku 2016 podjęliśmy negocjacje z Brukselą w zakresie możliwości eksportu ziemniaków, bo to jest jeden z tych głównych problemów, jeśli chodzi o ziemniaka. Już po roku, tj. 26 kwietnia 2017 r., wydałem rozporządzenie w sprawie szczegółowych sposobów postępowania przy zwalczaniu i zapobieganiu rozprzestrzeniania się bakteriozy pierścieniowej ziemniaka. W tym momencie w uzgodnieniu ze stowarzyszeniem ziemniaka wprowadziliśmy ułatwienia w wysyłaniu ziemniaków z Polski do innych państw członkowskich Unii Europejskiej. Przede wszystkim wprowadzono możliwość wysyłania bulw ziemniaków bez konieczności ich badania, jeżeli pochodzą one z gospodarstwa uznanego przez Państwową Inspekcję Ochrony Roślin i Nasiennictwa za miejsce produkcji wolne od bakteriozy. Po drugie, w przypadku wysyłki ziemniaków do innych państw członkowskich na dotychczasowych zasadach do badań na obecność bakteriozy pierścieniowej pobieranych jest 200 sztuk, a nie 400 bulw z każdych 25 t, jak było do tej pory, co dwukrotnie obniżyło koszty badań. Odstąpiono od obowiązku plombowania środka transportu, którym wysyłane są ziemniaki. W tym zakresie, jeśli chodzi o możliwość eksportu, to ten proces trwa. Na tym etapie mogą być wolne gospodarstwa, ale jeśli kontrole będą wykazywały, że większe obszary są wolne od tej choroby, to większe obszary będą uwalniane. Drugi problem, do którego trzeba się odnieść, to jest sprawa importu, eksportu, szczególnie importu z krajów Unii Europejskiej, bo jeśli chodzi o kraje spoza obszaru celnego Unii Europejskiej, to wszystkie partie są kontrolowane, i jeśli partie mają niewłaściwą jakość, to są odsyłane. Jeśli chodzi o Egipt np., gdzie stwierdzono śluzaka, taką chorobę ziemniaków, wystąpiliśmy do Komisji Europejskiej, bo taka jest procedura, o to, żeby nie były z tego obszaru celnego ziemniaki do nas eksportowane. Po spotkaniach, bo odbyłem w tej sprawie kilka spotkań ze stowarzyszeniami czy też z producentami z niektórych gmin, zaostrzyliśmy kontrolę, zwiększyliśmy liczbę kontroli. Tylko muszę tutaj powiedzieć, że te kontrole, kiedy jestem ministrem, cały czas są prowadzone, natomiast teraz zaszła taka potrzeba w związku z oczekiwaniami społecznymi, żeby ich liczbę zwiększyć. I tutaj odniosę się do pytania pana posła, jeśli chodzi o inspekcje. Już od prawie roku ta ustawa leży w parlamencie. Nie wiem, dlaczego nie jest procedowana, bo jednym z problemów jest to, że, szanowni państwo, inspekcja sanitarna... [[Nie możecie się dogadać.]] ...nie podlega ministrowi - ale jest rząd, jesteśmy rządem - Inspekcja Handlowa też nie podlega ministrowi, a wykonuje tu zadania. Moje inspekcje, PIORiN i IJHARS, podlegają ministrowi. Dobrze, żeby to był jeden podmiot, i wierzę w to, że zostanie to uchwalone. Ustawa, jeszcze raz podkreślam, jest w Sejmie, po uzgodnieniach z podmiotami społecznymi, z każdym z podmiotów. I dlatego też na tym etapie podjęliśmy to, co jest możliwe. Na podstawie postulatów producentów warzyw, w tym ziemniaków, przygotowaliśmy już ustawę, a także rozporządzenia, będące teraz przedmiotem procesu legislacyjnego, w zakresie wzmocnienia i usprawnienia działań służb kontrolnych dotyczących kontroli świeżych owoców i warzyw, w tym ziemniaków, a także zwiększenia kar za nieprawidłowości w tym względzie. Jest to projekt ustawy o zmianie niektórych ustaw w celu zwiększenia efektywności prowadzonych działań kontrolnych w zakresie niektórych rynków rolnych. Po drugie, chodzi o oznaczenie kraju pochodzenia ziemniaków na wszystkich etapach handlu, bo nie było tego. Jest tutaj już rozporządzenie ministra rolnictwa i rozwoju wsi zmieniające rozporządzenie w sprawie znakowania poszczególnych rodzajów środków. Wprowadzamy też poprzez rozporządzenie definicję młodych ziemniaków, która będzie zawarta już w rozporządzeniu. Sytuacja na rynku jest stale monitorowana i podejmowane będą dalsze działania w zakresie kontroli jakości sprowadzanych ziemniaków i innych warzyw. Włączyliśmy tutaj też inne służby, takie jak KAS, czyli Krajową Administrację Skarbową, Policję czy Inspekcję Transportu Drogowego. Te instytucje wykonują badania kontrolne. I powiem tak: Państwowa Inspekcja Sanitarna przeprowadziła 3363 kontrole w ciągu ostatniego czasu, Inspekcja Handlowa - 95 partii świeżych owoców, Urząd Ochrony Konkurencji i Konsumentów przeprowadził kilkaset kontroli, Państwowa Inspekcja Ochrony Roślin i Nasiennictwa - 1500 kontroli, w których stwierdzono 12 nieprawidłowości. Te kontrole trwają. Jeszcze raz podkreślam, że chciałbym, żeby ta ustawa została jak najszybciej uchwalona. Będzie można lepiej tu operować. [[Dzwonek]] [[Niech pan minister zadziała coś u pana marszałka, swojego zresztą.]] I to są te, jeszcze raz podkreślam, działania, czyli wsparcie finansowe, wsparcie legislacyjne, bo mówimy tutaj też o organizacji rynku. Problemem, który trzeba w Polsce rozwiązać, jest sprawa dużej ilości podmiotów.
ParlaMint-PL_2019-06-26-senat-81-1.u29	Dziękuję bardzo. Nie widzę więcej zgłoszeń. Dziękuję zatem, Panie Senatorze. Projekt tej ustawy został wniesiony przez posłów. Czy przedstawiciel rządu pragnie zabrać głos? Witam na posiedzeniu pana ministra Tadeusza Skobla i pana prezesa Urzędu Regulacji Energetyki Macieja Bandę. Panie Ministrze, bardzo proszę.
ParlaMint-PL_2016-01-29-senat-09-2.u303	Ale, przepraszam, Panie Senatorze, Panie Marszałku, proszę mi pozwolić dokończyć. Panie Senatorze, może pan zgłosić sprzeciw, ale nie może pan uzasadniać wniosku już złożonego i go powtarzać. [[Nie można powtarzać wniosku wcześniej złożonego przez kogoś innego!]] Pan senator Napieralski. Bardzo proszę. [[Głos z sali: Panie Przewodniczący…]]
ParlaMint-PL_2021-01-11-senat-20-1.u98	Dziękuję, Panie Senatorze Sprawozdawco. Obecnie senatorowie mogą zgłaszać z miejsca trwające nie dłużej niż minutę zapytania do senatora sprawozdawcy. Pan senator Adam Szejnfeld chce zadać pytanie. Proszę bardzo.
ParlaMint-PL_2021-08-04-senat-28-1.u198	Szanowna Pani Marszałek! Wysoka Izbo! Szanowni Państwo! Chciałbym państwa zapoznać, bardzo krótko, z najważniejszymi tezami, jakie są zawarte w ustawie, a równocześnie zwrócić uwagę na to, że ta ustawa ma charakter bardzo pilny. Ale zanim do tego dojdę, chciałbym państwu krótko zaprezentować, dlaczego z punktu widzenia przedsiębiorców jest tak bardzo istotne, aby ona została przyjęta w trybie dosyć szybkim. Takie szybkie wejście w życie przepisów projektowanej ustawy… Powinny one, tak jak powiedziałem, wejść w życie szybko, możliwie szybko. Jest to uzasadnione następującymi względami. Wprowadzenie tej ustawy umożliwi płynne przejście na nowy system certyfikacji, tj. spełniający wymagania dyrektywy RED II, przy jednoczesnym utrzymaniu starych systemów certyfikacji, tj. spełniających wymagania dyrektywy RED I. Przedmiotowa zmiana jest istotna ze względu zarówno na bezpieczeństwo paliwowe kraju, jak też na realizację unijnych zobowiązań dotyczących celów klimatycznych. Ustawa wprowadzi możliwość realizacji Narodowego Celu Redukcyjnego przy wykorzystaniu opłaty zastępczej w latach 2021–2024, o czym panowie senatorowie sprawozdawcy już powiedzieli. Zmiana będzie skutkować pozostawieniem znacznych środków pieniężnych w kraju, zamiast ich transferu poza granice kraju, a nawet Unii Europejskiej. Wpływy z tytułu opłaty zastępczej będą stanowiły przychód Narodowego Funduszu Ochrony Środowiska i Gospodarki Wodnej i będą przeznaczone na rozwój wykorzystania paliw alternatywnych w transporcie, co z kolei zaowocuje zmniejszeniem emisyjności sektora transportu. Ustawa uprości również zasady sprawozdawczości przedsiębiorstw energetycznym dotyczącej paliw. Po wejściu w życie zmiany przewidzianej w ustawie – Prawo energetyczne zachowane zostanie dotychczas obowiązujące uproszczenie polegające na obowiązku składania sprawozdania z wykonywanej działalności tylko do jednego organu, czyli do prezesa URE, zamiast do 3 innych. Ustawa wprowadzi ramy prawne dla jakości wodoru wykorzystywanego na cele transportowe. Ustanowienie przepisów regulujących kwestię jakości wodoru ułatwi podmiotom paliwowym podejmowanie decyzji inwestycyjnych związanych z produkcją i dystrybucją wodoru na cele transportowe. Bardzo serdecznie państwu, obu komisjom dziękuję za wnikliwą analizę ustawy na tym etapie, na którym jesteśmy. Proszę jednak, tak jak na wstępie zaznaczyłem, wziąć pod uwagę fakt, że zgłoszone przez Biuro Legislacyjne Senatu propozycje nie dotyczą kwestii merytorycznych. Są to uwagi o charakterze ściśle redakcyjnym. One wpływają jedynie na formę, nie na treść projektowanej regulacji. Przyjęcie przez Senat ustawy bez poprawek umożliwi jej niezwłoczne przekazanie do podpisu pana prezydenta. Na samym końcu chciałbym jeszcze zwrócić uwagę, że uwzględniając przedstawione przez mnie argumenty, rząd jednoznacznie popiera wniosek Komisji Gospodarki Narodowej i Innowacyjności oraz Komisji Środowiska o przyjęcie omawianej ustawy bez poprawek. Bardzo serdecznie o to proszę. Dziękuję bardzo.
ParlaMint-PL_2021-10-07-senat-31-1.u43	Panie Marszałku! Panie Senatorze! Czy to był celowy zabieg, czy nieświadomy, czy słabość służb finansowych ministerstwa, to jest pytanie raczej do pana ministra finansów. Pan minister Skuza będzie o tym temacie opowiadał, więc myślę, że w pełni odpowie na to pytanie. Ja tylko powiedziałem, i o tym mówiliśmy na posiedzeniu komisji, że nasza Komisja Budżetu i Finansów Publicznych przy okazji uchwalania ustawy budżetowej na rok 2021 szacowała itd., stąd pojawiły się różnego rodzaju poprawki. Abstrahując od celowości tych poprawek, powiem, że w części dochodowej one w każdym miejscu de facto pokrywają się z tym… One były zdecydowanie skromniejsze, niż dzisiaj są te dochody. My zwracaliśmy uwagę na wzrost dochodów z tytułu wszystkich tych opłat i podatków, które teraz rzeczywiście następują, przewidywaliśmy także większy zysk do budżetu z Narodowego Banku Polskiego. Pokazywaliśmy także uzasadnienie tych wzrostów dochodów podatkowych i tych wpłat. A więc to było zrobione. My to tylko wskazaliśmy na posiedzeniu komisji, nie analizowaliśmy tego głębiej. Jakie były przyczyny, to ewentualnie pan minister…
ParlaMint-PL_2022-03-09-sejm-50-2.u36	Pani Marszałek! Wysoka Izbo! Panie ministrze, jak będzie wyglądała edukacja dla uchodźców? Wiemy, że z tą falą przybyła również bardzo duża liczba nauczycieli ukraińskich. Czy są szanse na to, żeby można było zaangażować ich w polski system edukacji? Czy jest może też szansa na to, żeby zorganizować ukraińskie szkoły po to, żeby te dzieci mogły się uczyć, żeby miały dostęp do edukacji, żeby były w stanie szybciej się zaaklimatyzować? [[Oklaski]]
ParlaMint-PL_2022-01-12-sejm-46-1.u143	Pani Marszałek! Wysoka Izbo! Po ogłoszeniu tez programu pana ministra mających na celu krzewienie cnót niewieścich przechodzimy do zimnowojennego powrotu do pewnych tradycji, gdzie w szkołach małe dzieci uczono zakładania masek gazowych i chronienia się pod ławkami szkolnymi. Mam pytanie: Czy Zjednoczona Prawica planuje utworzenie dziecięcych oddziałów obronnych czy też cały zabieg ma wyłącznie charakter propagandowy, mający rozbudzić patriotyczne emocje wśród skrajnej prawicy? Poproszę pana ministra o odpowiedź na piśmie. [[Poseł Janusz Korwin-Mikke: Maski to już każecie nosić.]]
ParlaMint-PL_2018-10-23-sejm-70-1.u352	Szanowna Pani Marszałek! Wysoka Izbo! Mam zaszczyt przestawić projekt nowelizacji ustawy o zawodzie fizjoterapeuty. Ustawa z 25 września 2015 r., która weszła w życie 31 maja 2016 r., wprowadziła regulacje określające zasady wykonywania zawodu fizjoterapeuty jako samodzielnego zawodu medycznego. Wraz z wejściem w życiem tejże ustawy fizjoterapeuci stali się grupą zawodową podlegającą ścisłym zasadom wykonywania tego zawodu, które są zbliżone do zasad wykonywania zawodu lekarza, lekarza dentysty, pielęgniarki czy też położnej. Jednak w części uprawnień i obowiązków dotyczących form wykonywania zawodu fizjoterapeuty uregulowania te zawierały zapisy mniej korzystne w porównaniu do ww. grup zawodowych, m.in. fizjoterapeuci mogli wykonywać zawód i prowadzić praktykę w formie podmiotu leczniczego, co powodowało szereg problemów i utrudnień, a także zwiększało koszty rejestracji tychże podmiotów. W związku z powyższym minister zdrowia podjął działania mające na celu uregulowanie tych kwestii, które nie do końca były unormowane w ustawie z 25 września 2015 r., m.in. poprzez wprowadzenie różnych form wykonywania zawodu fizjoterapeuty. Proponuje się w tym projekcie ustawy umożliwienie wykonywania zawodu fizjoterapeuty w ramach działalności gospodarczej w formie praktyki zawodowej o statusie prawnym podobnym do funkcjonującego w innych zawodach medycznych. Określone to jest w art. 5 ustawy o działalności leczniczej. Przewidujemy możliwość wykonywania zawodu fizjoterapeuty w formie działalności gospodarczej jako indywidualnej praktyki fizjoterapeuty, tzw. praktyki gabinetowej, jak również proponujemy w tejże nowelizacji jednoosobową działalność gospodarczą jako indywidualną praktykę fizjoterapeuty wyłącznie w miejscu wezwania. Przewidujemy w niej możliwość wykonywania zawodu fizjoterapeuty w formie jednoosobowej działalności gospodarczej jako indywidualnej praktyki wyłącznie w zakładzie leczniczym na podstawie umowy zawartej między fizjoterapeutą a tym zakładem leczniczym, jak również możliwość wykonywania zawodu fizjoterapeuty w formie spółki cywilnej, spółki jawnej albo spółki partnerskiej jako grupowej praktyki fizjoterapeutów. A więc te rozwiązania są dokładnie takie same, jak proponowane w stosunku do innych samodzielnych zawodów medycznych, takich, o jakich wspomniałam na wstępie. Jeżeli chodzi o zmiany dotyczące wykonywania zawodu fizjoterapeuty, to w tej nowelizacji ustanawiamy organ prowadzący rejestr, którym będzie Krajowa Rada Fizjoterapeutów. To Krajowa Rada Fizjoterapeutów będzie prowadziła rejestr indywidualnych bądź grupowych praktyk fizjoterapeutycznych. Upoważniony do tego zostanie prezes Krajowej Rady Fizjoterapeutów. Ponadto w aktualnej ustawie istnieje przepis, który nakłada na fizjoterapeutów obowiązek rejestracji podmiotów leczniczych do końca listopada tego roku, czyli do 30 listopada. Ponieważ występuje tutaj duża nierówność, jeżeli chodzi o formę działalności czy wykonywania zawodu fizjoterapeuty w stosunku do innych zawodów medycznych, proponujemy w nowelizacji tejże ustawy przesunięcie tego terminu, czyli będzie konieczność wykonania tego obowiązku rejestracyjnego w terminie 1 kwietnia 2019 r. A więc dla fizjoterapeutów, którzy do tej pory nie mieli zarejestrowanej działalności gospodarczej, a takich w naszej ocenie jest około 30%, bo taka ich liczba wykonuje działalność gospodarczą, ten obowiązek rejestracji będzie wymagany w terminie 1 kwietnia 2019 r. Ponadto przesunięto również o rok możliwość dokonania wpisu do rejestru prowadzonego przez Krajową Radę Fizjoterapeutów indywidualnych lub grupowych praktyk określonych w przedmiotowej nowelizacji przez fizjoterapeutów, którzy do tej pory wykonywali zawód, mając zarejestrowaną działalność gospodarczą. Te rozwiązania wychodzą naprzeciw oczekiwaniom środowiska fizjoterapeutów, niosą ze sobą mniejsze koszty, ponieważ zarejestrowanie działalności gospodarczej podmiotu leczniczego związane jest ze spełnieniem dosyć ostrych wymogów określonych w przepisach o działalności leczniczej, ponadto też związane jest z opłatą, która jest nieporównywalnie wyższa niż przy rejestracji indywidualnej praktyki gabinetowej czy w miejscu wezwania, czy też w podmiocie leczniczym. A więc są to przepisy korzystniejsze dla fizjoterapeutów niż obowiązujące na bazie dotychczasowej ustawy. Ponadto doprecyzowujemy w tej nowelizacji kwestię miejsc wykonywania zawodu fizjoterapeuty. Zabiegi fizjoterapeutyczne są wykonywane nie tylko w podmiotach leczniczych, jak do tej pory było to definiowane w ustawie, ale również w wielu różnych innych miejscach - w placówkach edukacyjnych, sportowych, rekreacyjnych. Jako że do tej pory ten katalog był bardzo wąski, zachodziło niebezpieczeństwo, że fizjoterapeuta po 5-letnim okresie pracy w tychże placówkach, które do tej pory nie były identyfikowane jako podmioty lecznicze, utraci prawo wykonywania zawodu. W związku z powyższym rozszerzamy katalog podmiotów, w których może być realizowana praktyka fizjoterapeutyczna, a oznaczać to będzie, że stanowić ona będzie wykonywanie zawodu fizjoterapeuty. Jest to projekt, który jest wyczekiwany przez środowisko fizjoterapeutów. Wyrównuje on szanse, zrównuje zasady wykonywania zawodu fizjoterapeuty, samodzielnego zawodu fizjoterapeuty, z zasadami wykonywania innych zawodów medycznych, takich jak zawód lekarza, lekarza dentysty, pielęgniarki i położnej. Przesunięcie terminów, które były zawarte w ustawie, powoduje, że fizjoterapeuci zyskują dodatkowy czas, aby przygotować się do rejestracji praktyk indywidualnych, grupowych, czy też w miejscu wezwania, czy u pracodawcy. Również zostaną w tym czasie przygotowane i wprowadzone do porządku prawnego rozporządzenia wykonawcze, które szczegółowo będą regulowały kwestie prowadzenia rejestrów, danych, które powinny być zgłaszane do rejestrów, dokumentacji medycznej, przechowywania tejże dokumentacji medycznej, jak również będą szczegółowo określały zasady wyposażenia gabinetu fizjoterapeuty, jeżeli będzie on rejestrowany w formie gabinetu stacjonarnego. Te wszystkie akty prawne zostaną przygotowane w taki sposób, aby fizjoterapeuci do 1 kwietnia 2019 r. mogli spokojnie zarejestrować podmioty lecznicze, które umożliwią im samodzielne wykonywanie zawodu fizjoterapeuty. Jeszcze jedna zmiana dotycząca doprecyzowania warunków, które musi spełnić fizjoterapeuta, aby mógł samodzielnie wykonywać swój zawód. Osoby, które nie spełniają przesłanek wynikających z art. 4a, czyli nie posiadają odpowiedniego stażu, będą mogły wykonywać zawód na zlecenie lekarza, jak również na zlecenie fizjoterapeuty. To są te zmiany, które wprowadzamy w tej nowelizacji. Proszę Wysoką Izbę o przyjęcie i uchwalenie tych zmian. [[Oklaski]]
ParlaMint-PL_2021-01-20-sejm-25-1.u230	Panie Marszałku! Panie Ministrze! Wysoka Izbo! Jedną z regulacji zawartych w nowelizacji ustawy - Prawo o ruchu drogowym jest zakaz korzystania z telefonu lub innego urządzenia elektronicznego podczas wchodzenia na jezdnię lub torowisko lub przechodzenia przez nie oraz na przejściu dla pieszych w sposób, który prowadzi do ograniczenia możliwości obserwacji sytuacji na jezdni, torowisku lub przejściu dla pieszych. Pytam, czy wobec tego ministerstwo zamierza, a jeśli tak, to w jaki sposób, przeprowadzić kampanię edukacyjną dotyczącą powyższego zapisu. Przykładem do naśladowania może być społeczność Szkoły Podstawowej nr 8 w Jeleniej Górze, uczniów wraz z rodzicami, która zorganizowała akcję „Telefon poczeka - życie nie”. W ramach akcji w pobliżu czterech niebezpiecznych przejść dla pieszych zostały namalowane hasła w celu zwrócenia uwagi na zagrożenia związane z korzystaniem ze smartfonów podczas pokonywania przejść dla pieszych. Dlatego pytam raz jeszcze: Czy ministerstwo zamierza zorganizować jakąś kampanię, czy będą to tylko i wyłącznie kary finansowe? [[Dzwonek]] Tak ta akcja wyglądała w mediach. Dziękuję. [[Oklaski]]
ParlaMint-PL_2016-09-21-senat-26-1.u11	Dziękuję bardzo. Pan senator podaje nieprawdziwe informacje, ponieważ pod apelem podpisało się 10 senatorów, a nie wszyscy senatorowie Platformy Obywatelskiej. To po pierwsze. Po drugie, faktycznie, Panie Senatorze… [[Poruszenie na sali]] No, to są fakty, Panie Senatorze. Trzeba rozpatrywać fakty i mówić o faktach. Treść tego wniosku jest kuriozalna i bardzo… Nigdy w życiu bym nie wyraził zgody na przyspieszenie prac nad apelem, który jest napisany w sposób… [[Głos z sali: Czemu pan ocenia…]] [[Nie ma pan uprawnienia, żeby oceniać ten tekst.]] Mam, bo jeżeli jest napisane… [[Rozmowy na sali]] …że doszło do zabójstwa z powodu polskiego pochodzenia… To jest nieprawda, nie mamy takich danych i nie wolno… [[Czy pan jest sędzią w Wielkiej Brytanii?]] [[Rozmowy na sali]] Proszę państwa, zamykam dyskusję na ten temat. Nie widzę powodów, abyśmy ją prowadzili. Dziękuję bardzo. Czy jeszcze ktoś z państwa chce zabrać głos zgodnie z regulaminem w sprawie przedstawionego porządku obrad? Bo te wystąpienia były niezgodne z regulaminem. Proszę bardzo. Nie. Dziękuję bardzo. Stwierdzam, że Senat zatwierdził porządek obrad dwudziestego szóstego posiedzenia Senatu Rzeczypospolitej Polskiej IX kadencji. Informuję, że w przypadku uchwalenia przez Sejm na bieżącym posiedzeniu ustawy o zmianie niektórych ustaw w celu ułatwienia zwalczania chorób zakaźnych zwierząt oraz po przygotowaniu przez komisję senacką sprawozdania w tej sprawie, porządek obrad zostanie uzupełniony o punkt obejmujący jej rozpatrzenie. Ponadto informuję państwa senatorów, że bieżące posiedzenie Senatu zostało przedłużone do dnia 23 września, to jest do piątku. W piątek posiedzenie rozpocznie się o godzinie 9.00. Jutrzejsze obrady rozpoczniemy o godzinie 11.00 od rozpatrzenia punktu dotyczącego drugiego czytania projektu uchwały w sprawie wsparcia obywatelskich inicjatyw uczczenia setnej rocznicy Bitwy Warszawskiej. Bezpośrednio po rozpatrzeniu tego punktu zostanie przeprowadzone głosowanie w tej sprawie. Głosowania w sprawie pozostałych punktów zostaną przeprowadzone jutro. Do rozpatrzenia punktu drugiego porządku obrad dotyczącego ustawy o umowie koncesji na roboty budowlane lub usługi przystąpimy jutro. Dzisiaj o godzinie 12.00 zostanie zarządzona półgodzinna przerwa w obradach na otwarcie wystawy „Żołnierze Oddziału «Zenona» 34. Pułku Piechoty AK”. Natomiast jutro, czyli w czwartek, o godzinie 12.00 zostanie zarządzona półgodzinna przerwa na otwarcie wystawy „Obrona Grodna 1939 r.”. Przystępujemy do… [[Głos z sali: Może pożegnamy delegację?]] Tak? Już teraz? Ale jeszcze… Przystępujemy do rozpatrzenia punktu pierwszego porządku obrad: informacja dla Sejmu i Senatu RP o udziale Rzeczypospolitej Polskiej w pracach Unii Europejskiej w okresie styczeń – czerwiec 2016 r. (przewodnictwo Holandii w Radzie Unii Europejskiej). Tekst informacji zawarty jest w druku nr 224. Marszałek Senatu otrzymaną informację skierował do Komisji Spraw Zagranicznych i Unii Europejskiej. Komisja na posiedzeniu w dniu 20 września 2016 r. rozpatrzyła informację i poinformowała o tym marszałka Senatu. Pragnę przywitać obecnego na posiedzeniu sekretarza stanu w Ministerstwie Spraw Zagranicznych, pana ministra Konrada Szymańskiego. Bardzo proszę pana ministra o zabranie głosu i przedstawienie informacji. Bardzo proszę, Panie Ministrze. [[Sekretarz Stanu w Ministerstwie Spraw Zagranicznych Konrad Szymański: Panie Marszałku, Panie i Panowie Senatorowie…]] Panie Ministrze, chwileczkę. Przerwijmy na chwileczkę. Chciałbym bardzo serdecznie podziękować za obecność i pożegnać delegację Senatu Królestwa Malezji z panem przewodniczącym. Bardzo dziękuję. [[Oklaski]] Dziękuję bardzo. Bardzo proszę, Panie Ministrze, o sprawozdanie.
ParlaMint-PL_2016-07-05-sejm-22-1.u365	Pani Marszałek! Wysoka Izbo! Ostatnie lata to ogromne zaniedbania w zakresie inwestycji w infrastrukturę kolejową. Ustawa ma uprościć i przyspieszyć prace związane z przygotowaniem i wykonaniem kolejowych inwestycji infrastrukturalnych. Pytanie jest takie: Czy na tym etapie procedowania ustawy możemy ocenić wpływ tych inwestycji na poszczególne regiony? Chodzi mi tutaj szczególnie o Opolszczyznę. Pierwotnie w województwie opolskim planowane były trzy duże inwestycje o charakterze ponadregionalnym. Dwie z nich wydają się niezagrożone, jak wynika z informacji otrzymanych z ministerstwa infrastruktury. Mowa tutaj o rewitalizacji trasy E30 Opole Zachodnie - Kędzierzyn-Koźle oraz linii nr 277 Opole-Groszowice - Jelcz - Wrocław-Brochów. Natomiast trzecia z wielkich inwestycji ponadregionalnych, rewitalizacja trasy nr 144 Kluczbork - Namysłów - Oleśnica - Wrocław stoi pod znakiem zapytania. Była ona pierwotnie w „Krajowym programie kolejowym” wyceniana na 500 mln zł, po dokładnej analizie okazało się jednak, że realny koszt należy szacować na 1100 mln zł. Modernizacja miała być w związku z tym w najbliższym czasie całkowicie zarzucona. [[Dzwonek]] Dzięki działaniom podjętym przez grupę posłów, w tym przeze mnie, w ministerstwie infrastruktury rozpoczęto procedurę związaną z przygotowaniem dokumentacji, a następnie uzyskania decyzji środowiskowych.
ParlaMint-PL_2022-05-18-senat-42-1.u425	Panie Marszałku! Wysoka Izbo! Panie Senatorze, tu już nie będzie tak prosto jak w przypadku poprzedniej ustawy. Pierwsza kwestia. Dlaczego te 2 zawody, czyli radca prawny i adwokat, mają być tutaj wyróżnione? Z tego, co wiem, to pełnomocnikami może być wiele innych osób. Dlaczego mają tu być równi i równiejsi? To jest pierwsze pytanie. I drugie. Oni są uprzywilejowani, te zawody są uprzywilejowane w sposób specyficzny. Rozumiem środki zabezpieczające, ale gorzej z tym przeszukaniem pomieszczenia… Czy taka instytucja asysty przy przeszukaniu pomieszczenia gdzieś w polskim postępowaniu karnym jeszcze jest?
ParlaMint-PL_2020-03-02-sejm-07-1.u8	Dziękuję bardzo. Dziękuję panu premierowi. Sejm ustalił, że dyskusji nad tym punktem porządku dziennego wysłucha 15-minutowych oświadczeń w imieniu klubów oraz 7-minutowego oświadczenia w imieniu koła. Otwieram dyskusję. Jako pierwszego mówcę proszę o zabranie głosu pana posła Tomasza Latosa, Prawo i Sprawiedliwość. Bardzo proszę. [[Oklaski]]
ParlaMint-PL_2021-11-16-sejm-42-1.u370	Pani Marszałek! Wysoki Sejmie! Jeżeliby porównać dzisiejsze obrady, rozpoczętą przez państwa dyskusję... Te głosy da się zresztą łatwo pogrupować na takie, które w jakimś sensie, przynajmniej w części dotyczyły - tak jak głos pani poseł Hennig-Kloski - materii ustawy i tego, co ona w sposób bezdyskusyjny i w sumie nie do niezakwestionowania zakłada i wnosi. Takich głosów było kilka. Oczywiście w otoczce zarzutów, całej w gruncie rzeczy w ogromnym stopniu insynuacyjnej sfery. Ale przeważały głosy, które w ogóle abstrahowały od materii ustawy. Ustawa była gdzieś kompletnie na boku, za tą salą, ponad i poza rzeczywistością, ponieważ chodziło o coś zupełne innego. Państwo doskonale wiedzą, po co ten holding pojawi się na rynku któregoś, mam nadzieję, że już bliskiego dnia. Pojawi się jako interwent, i to zwycięski interwent, na rzecz polskiego rolnictwa i polskich rolników. Z kim się zmierzy? Zmierzy się z obcym kapitałem, z właścicielami wielkich przetwórni, takimi, którzy od lat 90. przechwycili sprzedawane za bezcen poszczególne składniki polskiego państwowego majątku i rządzą nim do dzisiaj. Wbrew temu, co powiedział jeden z przedmówców, pan Stefan Krajewski, nie jest tak, że trzeba zbudować jakąś gigantyczną machinę np. równoważną kapitałowo, żeby zwycięsko toczyć bój z obcą przewagą kapitałową. Nie, to, o czym tutaj państwo mówili, oczywiście dezawuując, bo wszystko, co nam się udaje, jest nieprawdą... Jak w 2018 r. małymi sposobami udało się zachwiać, o czym mówił bardzo sensownie i bardzo konkretnie na tym przykładzie pan przewodniczący Robert Telus... Stosunkowo małe zaangażowanie kapitałowe wystarczyło, żeby do bardzo rzeczywistych, sensownych, opłacalnych dla polskich sadowników, dla polskich przetwórców... Żeby pojawiła się cena na rynku. Wtedy oczywiście chodziło o jabłka. Proszę państwa, w przypadku ASF-u państwo dawali przykłady akurat zupełnie spoza branży, którą się w tej chwili zajmujemy, czyli spoza branży, którą się będzie zajmował holding - przecież spożywczy i powołany w wiadomym celu. Więc przypomnę, że w tym samym 2018 r., kiedy zacząłem pracować w ministerstwie, pojawił się szereg pewnych pomysłów, m.in. taki, że powinniśmy zainteresować... Chodzi o rynek ASF-owy, który przecież nie został przez nas stworzony, tylko został zaprogramowany i zrealizowany wbrew interesom państwa polskiego jako zespół i system połączonych sfer interesu, ciężkich pieniędzy, które zarabiali obcy przetwórcy, a potem nie tylko obcy, ale nauczyli się tego niektórzy po tej stronie. Zarabiali utylizatorzy, zarabiali wielcy przemysłowcy, którzy weszli cudownie i płynnie w przemysł bioasekuracyjny, zarabiały sieci, bo w te wszystkie patologie się kapitalnie wmontowały, zarabiał oczywiście tucz nakładczy, bo też się w patologie i nierównowagi niekorzystne dla polskich rolników znakomicie wmontował. Więc to jest kwestia interesów. Specjalnie pewnym kontekstem wtrąciłem się, po to żeby też podać następny przykład, że właśnie wystarczyło krótkie anonsowanie przez parę dni, ale wiarygodne, rzetelne, że będziemy się wtrącać jako państwo w przemysł utylizacyjny... Skoro już pewne koszty ASF-u są niezbędne, bo trzeba utylizować tusze wieprzowe, niech to robi w jakimś wymiarze państwo. Proszę państwa, niemieccy analitycy, bo tutaj przemysł niemiecki miał wtedy bardzo dużą przewagę - czy też: obcy, a nie polski - wieścili najpierw, że ASF ma w Polsce takie perspektywy i tak się będzie świetnie spisywał pod ich zarządem - tych wielkich firm i wielkich finansistów - że należy na najbliższe lata przewidzieć, że to będzie ok. 30 mld zł obrotu. Trzeba w tę branżę inwestować. Lekkie anonse ze strony państwa polskiego, ministerstwa rolnictwa, że my w to wejdziemy, spowodowały, że w takiej wielkiej masie kapitał inwestujący, jeszcze bardziej podtrzymujący branżę utylizacyjną się nie pojawił. Więc liczą się skutki, ale skutki, których źródłem jest wola i konsekwencja, a nie jakieś mityczne pieniądze. Proszę państwa, to, co się stało w tej chwili na tej sali, oczywiście nie dotyczy ustawy, bo ona jest prościutka, oczywista, ma charakter formalny, intencje są oczywiste; całkowita zgodność z prawem, tak żeby uniemożliwić jakiekolwiek kwestionowanie, żeby nie było żadnej luki na jakiś woluntaryzm czy inną podejrzliwość. Więc to jest poza dyskusją i część z państwa to przyznała. Część przyznała to oficjalnie, a ta druga część, potężniejsza poszła już zupełnie w zaparte. Polegało to na tym, że państwo najbardziej - przepraszam za określenie, ale to przecież nie ma jakiegoś znaczenia estetycznego - zajadle atakowali przecież nie ustawę, tylko wprost holding. [[Głos z sali: Wasza nieudolność.]] Zaatakowali wprost holding. Dlaczego? Dlatego że holding pojawi się na rynku jako interwent w obronie polskich interesów, w obronie interesów polskich rolników, polskich przetwórców. [[Oklaski]] [[Kiedy się pojawi?]] To was najbardziej państwo drodzy boli. Dlaczego? Dlatego że to wy w swoich dobrych czasach byliście instalatorami tego przemysłu i później ASF-owego, właśnie takiego, który do tej pory dominuje w polskim przetwórstwie i tym samym w polskim rolnictwie. Instalatorzy obcego kapitału z tych dawnych czasów poprzez to, że państwo dzisiaj atakują holding, atakują polskie interesy. Jesteście w dalszym ciągu, bo wasze umocowanie się nie zmieniło, po tamtej stronie, przeciwnej do polskich interesów. [[Jesteśmy przeciwni waszej grabieży, panie ministrze.]] Bardzo proszę o spokój. Sekretarza Stanu w Ministerstwie Rolnictwa i Rozwoju Wsi Szymon Giżyński: Proszę pana, szanowni państwo, jeżeli jesteście wyposażeni w dowody, nie tylko w insynuację, która w polityce przechodzi, bo można nachlapać i się za to nie siedzi, jeżeli jesteście wyposażeni w dowody, to proszę bardzo. [[Poseł Henryka Krzywonos-Strycharska: Pan minister nie odpowiada na nasze pytania.]] Są prokuratorzy, jest prokuratura, są sądy, czekają na to, żeby te insynuacje znalazły się tam, gdzie ich miejsce. Bo w obiegu publicznym podchwytuje to natychmiast przyjazna wam prasa, media i inne i to wszystko uchodzi. Ale niech ta konfrontacja będzie miała charakter formalny, bo go nie ma. Proszę państwa, to, co tutaj przekazałem, stanowi sens powstania tego holdingu zarówno pozytywny, czyli taki, który ma dać szansę polskiemu rolnictwu, jak i negatywny, czyli pozwalający na wyeliminowanie wszystkich negatywnych tendencji i negatywnych sytuacji, kontrolowanych przez kapitał, który nie ma nic wspólnego z polskim interesem. Jeszcze raz powtarzam: holding jest na polskim rynku i będzie projektowany jako silny interwent. I taka jest filozofia tego pomysłu i taka będzie jego skuteczność. Co do pytań, na szczęście jestem w takiej sytuacji, że państwo, którzy zabierali głos, zadawali pytania o charakterze całkowicie formalnym, odnoszącym się do jakichś przynajmniej precyzyjnie nazwanych problemów. Państwo polskie nie straci kontroli nad holdingiem, gdyż jeśli chodzi o akcjonariat Krajowej Spółki Cukrowej, to 79,69% akcji jest w posiadaniu Skarbu Państwa, a 20,31% to są obecni i byli pracownicy oraz plantatorzy buraków cukrowych. No więc można założyć, że to jest kapitał polski, a państwowy w tych niespełna 80%. Proszę zauważyć, że spółki, które się pojawią w Krajowej Spółce Cukrowej, będą tylko zwiększać - bo to są wszystko spółki ze 100-procentową obecnością kapitału państwowego - udział akcji państwowych Skarbu Państwa w tej procentowej masie. Proszę państwa, były również takie pytania, które doczekają się, i to szybko, odpowiedzi na piśmie, tym bardziej że z absolutnie formalnych powodów zdecydowanie istotna część, być może nawet przeważająca, tych pytań była kierowana do Ministerstwa Aktywów Państwowych. Oczywiście przekażemy te wszystkie pytania, ponieważ dotyczyły one innego ministerstwa niż to, które ja reprezentuję w tej chwili, i oczywiście adresat odpowie precyzyjnie na państwa pytania. Nie stracimy więc żadnej kontroli. Większościowy udział Skarbu Państwa jest na dzisiaj w tym wyjściowym procesie zapewniony i będzie poprzez ten mechanizm, który pokazałem, tylko wzmacniany. Proszę państwa, miałem ochotę, bo aż się prosi, żeby tutaj troszkę pofolgować i fantazji, i złośliwości, ale ponieważ niektóre państwa argumenty czy raczej napastliwe, demagogiczne fantazmaty dalece przekraczały możliwość jakiegokolwiek kontaktu rzeczowego, merytorycznego ze sferą argumentów, nawet nie życzliwych, ze złymi intencjami, ale trzymających się, przynajmniej w części, rzeczywistości, tutaj kontakt się urywa i w związku z tym mój głos też się urywa, a złośliwości, szyderstwa i państwu, i sobie odmówię. Dziękuję uprzejmie. [[Oklaski]]
ParlaMint-PL_2016-12-16-sejm-33-1.u202	Pani Marszałek! Wysoka Izbo! Pani Minister! Tą poprawką Senatu finalizujemy prace nad ustawą o nasiennictwie. Dajemy, z czego się bardzo cieszę, prerogatywy władzom polskim do tego, by w większym stopniu opierały się na własnym rozumie, na własnych badaniach, na własnych przekonaniach odnośnie do dopuszczania różnych gatunków i odmian do uprawy w Polsce. Ta poprawka do tego się sprowadza. Ona nie dotyczy tylko roślin GMO, ale również innych roślin, które mogłyby być zagrożeniem dla zdrowia zwierząt lub ludzi, które mogłyby w sposób absolutnie szkodliwy działać na bioróżnorodność, niedopasowanych do polskich warunków rolniczych. To jest bardzo dobra poprawka i daje rządowi odpowiednie narzędzia. Moje pytanie do pani minister - będę prosił o odpowiedź na nie na piśmie. Czy Państwowa Inspekcja Ochrony Roślin i Nasiennictwa i resort są przygotowane do kontrolowania i przestrzegania tych przepisów, które będą wydawane na podstawie [[Dzwonek]] niniejszej ustawy? Dziękuję bardzo.
ParlaMint-PL_2019-01-17-sejm-76-2.u218	Panie Marszałku! Panie Ministrze! Mam pytanie do pana posła sprawozdawcy. Chciałbym pana spytać, czy e-wnioski generalnie się sprawdziły i czy ta forma oświadczeń, która była wprowadzona w roku 2018, była najlepsza, ile ewentualnie zostało złożonych takich wniosków, oświadczeń w roku 2018 i czy można było te e-oświadczenia wprowadzić wcześniej. Dziękuję bardzo. [[Oklaski]]
ParlaMint-PL_2016-12-01-sejm-31-3.u393	Pani Marszałek! Wysoka Izbo! Odnosząc się do wypowiedzi i do pytań, pragnę zauważyć jedno: rzeczywiście Platforma Obywatelska realizuje wytrwale hasło totalnej opozycji, więc odrzuca ustawę, która porządkuje zarządzanie mieniem Skarbu Państwa, która ogranicza biurokrację. Wobec tego można pogratulować konsekwencji w realizacji hasła: totalna opozycja. Będziemy głosować przeciwko wszystkiemu, co Prawo i Sprawiedliwość realizuje, dlatego że najbardziej bolesne jest to, że Prawo i Sprawiedliwość realizuje swoje deklaracje i z kampanii wyborczej, i z exposé. Rozumiem, że to jest bardzo bolesne. Tak, trwa to cały rok, więc niczemu się nie dziwię. Natomiast teraz odniosę się do pytań dotyczących konkretnych spraw. Jeśli chodzi o kwestię personaliów, rady kompetencyjnej itd., to oczywiście można stawiać dodatkowe wymagania, natomiast jest to twór, którego nie było dotychczas, tzn. do tej pory żaden rząd nie odważył się tego zrobić. To po pierwsze. Rzeczywiście można mówić, że to jest jeszcze niewystarczające, że powinno to być inaczej tworzone itd., tyle że my to robimy, czyli zajmujemy się tym, co było patologią w ogromnej skali za rządów PO-PSL. Przypadki pojedyncze zdarzały się też i u nas, zgadza się, tylko że my wyciągamy z tego wnioski i budujemy mechanizmy, które temu mają zapobiegać. [[Przez 10 lat.]] Wy przez 8 lat tego mechanizmu nie chcieliście zbudować, bo jest niewygodny. Może ten jest ułomny, niedoskonały, ale na pewno to jest dużo lepsze niż brak jakiegokolwiek mechanizmu. To jest najistotniejsze. [[Panie ministrze, także byliście przeciw.]] [[Wypowiedź poza mikrofonem]] Dobrze, dobrze, wy 8 lat mieliście, jeśli chodzi o zarządzanie spółkami Skarbu Państwa. Oczywiście mogę podawać przykłady, ale to nie jest chyba to miejsce, dotyczące tego, ile - i jak - pieniędzy ze spółek Skarbu Państwa wyprowadzano za waszych czasów. Wyprowadzano wprost do prywatnych kieszeni. To są fakty. [[Wyprowadzacie ludzi na ulicę.]] Jak będziecie państwo chcieli poznać takie zestawienia, będziemy oczywiście takie zestawienia publikować. Ostatni raport, który przedstawiła spółka zakłady azotowe w Policach, pokazuje, w jakim stylu poprzednia ekipa zarządzała spółkami. A więc naprawdę proszę się zastanowić, co się mówi. My próbujemy ograniczać ten proceder. Oczywiście można krytykować, natomiast chyba nie chcecie państwo zostawić takiego mechanizmu działania spółek, jaki funkcjonował za waszych rządów, bo ta lista naprawdę jest bardzo długa. Ta lista jest bardzo długa. [[Głos z sali: Od tego był minister skarbu i jego kolesie.]] Propozycja dotycząca rady kompetencyjnej zgłoszona przez przedstawicieli Kukiz’15. Jeśli oczywiście kluby parlamentarne będą składać propozycję, to będzie to czysto polityczna propozycja. Ta rada ds. spółek, która ma oceniać kompetencje, ma się składać z wybitnych fachowców i ekspertów, profesorów, a nie z osób typowanych przez partie polityczne, i na tym polega różnica, bo cokolwiek byśmy wymyślili, to osoby typowane przez partie polityczne będą na pewno osobami politycznymi. Kolejna sprawa dotyczy resztówek i udziałów. Oczywiście nie chodzi o to, że sprawy dotyczące tych ponad 300 resztówek, w 300 spółkach, będą załatwiane pojedynczo. Zamiar jest taki, aby te wszystkie udziały, akcje z resztówek wnieść do jednej spółki, aby to było zarządzane razem. W tym momencie będzie to wartość jednej spółki, a nie będzie to 300 procesów prywatyzacji, bo rzeczywiście z tymi resztówkami trzeba coś zrobić i to uporządkować. To jest fakt. Fundusz Nauki i Technologii Polskiej. Rozumiem, że do tej pory był wykorzystywany, tylko proszę pamiętać, że Fundusz Nauki i Technologii Polskiej ma przychody z odpisów prywatyzacyjnych. A więc tak naprawdę, jeśli nie zakłada się przychodów z prywatyzacji, to fundusz nie będzie miał żadnego zasilenia. Trzymanie funduszu dla funduszu jest oczywiście działaniem próżnym, dlatego też środki, które będą pochodziły z likwidacji funduszu, będą wykorzystane przez ministra nauki i szkolnictwa wyższego. Jeśli natomiast nie będzie prywatyzacji, nie będzie jego zasilania, to trudno zachowywać strukturę tylko dla samego istnienia. Było pytanie o listę spółek istotnych z punktu widzenia znaczenia gospodarczego. I tu kilka razy powtarzano - nie chcę wymieniać w tej chwili listy tych spółek, bo ona będzie udostępniona - był podawany przykład spółki o charakterze spożywczym. Polski Cukier jest moim zdaniem spółką o istotnym znaczeniu dla polskiej gospodarki, przynajmniej dla rolnictwa, i można tylko żałować, że przez wiele poprzednich lat niestety Polski Cukier był pozbawiany a to limitów cukrowych, a to dostępu do cukrowni albo przyznawania itd. Rzeczywiście tak było. Ale to jest niezwykle istotny przykład spółki o charakterze spożywczym, jeśli chodzi o spółkę istotnego znaczenia. Kolejne pytanie, czyli art. 21 i wyłączenia, które tam są. Oczywiście zawsze można jeszcze podpowiadać listę wyłączeń, tylko że przypomnę, że do tej pory żadnych wyłączeń nie było. Teraz te wyłączenia są. Może są za małe. Tu był cytat i przykład posłów. Ja nie widzę, żeby jakikolwiek poseł pełnił funkcję w organach spółek. [[Ustawa zabrania.]] To jest dość oczywiste i nie trzeba tego zapisywać w ustawie o zarządzaniu mieniem Skarbu Państwa, bo to jest zapisane w innej ustawie, czyli po prostu poseł ma zabronione. Oczywiście można ten zapis powtórzyć, ale to chyba nie o to chodzi. Było pytanie, co na to pan premier Morawiecki, czy opiniował to. Ja podkreślam: to nie jest projekt ministerstwa, to jest projekt rządowy, a więc to jest oczywiste, że jest projektem uzgodnionym przez cały rząd. Kolejna sprawa to pytanie czy zarzut dotyczący PZU. Pan poseł Kasprzak, jak gdyby krytykując udomowienie banków czy repolonizację banków, podaje tu przykład stawek ubezpieczeniowych, jeśli chodzi o PZU. Panie pośle, inne zakłady ubezpieczeniowe podniosły stawki o wiele więcej niż PZU. To po pierwsze. PZU podniosło najmniej ze wszystkich zakładów ubezpieczeniowych, a decyzja taka wynikała nie z czego innego, tylko z rekomendacji, z nakazu Komisji Nadzoru Finansowego, jeszcze kierowanej przez przewodniczącego Jakubiaka, gdzie wręcz zmuszano firmy ubezpieczeniowe do podniesienia opłat z tytułu OC, dlatego że według analiz KNF te opłaty i ten segment, ten pakiet ubezpieczeń przynosił straty. Stąd tak naprawdę wszystkie firmy ubezpieczeniowe, na mocy decyzji KNF-u przez was powołanego i przez was zarządzanego, cały ten sektor ubezpieczeniowy był zmuszony podnieść stawki na OC. PZU podniosło najmniej ze wszystkich. To tak dla wyjaśnienia. Nie jest to żadne sięganie po pieniądze na wykupienie czy repolonizację jakiegokolwiek banku. Pan poseł Gawlik, pan minister mówi, że przedsiębiorstwa państwowe istnieją nadal, mimo że deklarowaliśmy co innego. No właśnie, tylko że realizacja należała już do rządu Platformy Obywatelskiej i PSL-u. Nie zostało to zrealizowane. [[6 miesięcy zapisane w ustawie.]] Przykro mi bardzo. Nawet jeśli był poślizg wtedy o kilka miesięcy, to powinniście to skończyć, więc zarzut, że do tej pory coś jest, mimo że przez 8 lat nic nie zrobiliście, jest zarzutem nie do nas. [[Nie, nie jest zarzut, chodzi o to, że dalej jest...]] No tak, ale było to stawiane w formie zarzutu, więc ja mówię, do kogo ten zarzut powinien być ewentualnie kierowany. Potężne inwestycje w energetyce. Tutaj muszę się odnieść. Po prostu takiego ograniczenia inwestycji w energetyce, jakie zafundowała poprzednia ekipa, to naprawdę nie było. [[Elektrownia Opole, Bełchatów.]] O, to jest właśnie to. My nie ograniczamy żadnej inwestycji w energetyce, wręcz odwrotnie - dodatkowo wznawiamy inwestycje w energetyce, np. elektrownia Ostrołęka. A więc stawianie tego zarzutu, że... [[To nie jest zarzut, to jest informacja.]] Ale wypowiedź była taka, jakoby to takie inwestycje w energetyce, a my tu coś zepsujemy. Podkreślam więc... [[Myśl była taka, że to dobrze funkcjonuje.]] A będzie funkcjonować jeszcze lepiej, bo będzie więcej tych inwestycji. Będzie tych inwestycji więcej, jeśli chodzi o inwestycje w energetyce. Pan poseł Zubowski właściwie wyliczył tu z uzasadnienia te pieniądze, więc nie będę odpowiadał, że tak. I to chyba tyle, co zdołałem... [[Weryfikacja obecnych członków.]] A, ustawa nie przewiduje, wobec tego ta weryfikacji obecnych członków zgodnie z ustawą prowadzona nie będzie. Natomiast rzeczywiście, jeśli jakiekolwiek przypadki się zdarzyły, one już zostały zweryfikowane. Dziękuję bardzo. [[Oklaski]]
ParlaMint-PL_2018-11-23-sejm-72-3.u127	Dziękuję. Pani Marszałek! Wysoka Izbo! Panie Ministrze! Tak na początek powiem, że rodzina potrzebuje więcej niż jednej wspólnej godziny. Ale wracam do projektu. Przedstawiony przez PSL - UED, chyba tak to się nazywa, poselski projekt ustawy o zmianie ustawy Kodeks pracy, zawarty w druku nr 2520, zakłada stosowanie nowego rozwiązania wobec rodziców lub opiekunów dziecka do ukończenia przez nie 15. roku życia. Jeżeli chodzi o ten wiek, to też nie wiadomo dlaczego jest 15 lat. Pan poseł nic o tym nie mówił. Czas pracy tych osób, jednego z rodziców, nie mógłby przekraczać 7 godzin na dobę. Natomiast za czas nieprzepracowany w związku ze zmniejszeniem z tego powodu wymiaru czasu pracy pracownicy zachowaliby prawo do wynagrodzenia. Jeżeli chodzi o prawo do wynagrodzenia, to jest wprost zapisane, że zachowaliby je u pracodawcy. I tak jak w poprzednim przypadku mieliśmy projekt, który się z troską pochylał nad rodziną, nad dzietnością, nad matkami w ciąży, był też wyrazem dbałości o to, żeby pracodawcy nie chcieli wykluczać z rynku takich pracowników, był również wyrazem dbałości o tych pracodawców, tak ten projekt bardzo mocno uderza w pracodawców i jeszcze bardziej powodowałby, że pracodawcy jeszcze mniej chętnie patrzyliby na zatrudnianych rodziców, a z pewnością odbiłoby się to najbardziej na matkach. Niestety nie jesteśmy Holandią czy innym bogatym krajem. My wciąż musimy nadrabiać, jeżeli chodzi o nasz poziom życia, nasze zarobki w stosunku do tych krajów, i nie możemy w tym momencie łatwo poselskim projektem narzucać pracodawcom, tym tysiącom, milionom pracodawców, często tym małym, tego, aby za to, że pracownik pójdzie do domu, oni im płacili. Często są to pracodawcy - przecież Kodeks pracy dotyczy wszystkich - mali, którzy też prowadzą działalność gospodarczą, sami muszą pracować. Często ci prowadzący działalność też mają rodziny i też chcieliby, żeby ktoś ich w pracy odciążył, i po to zatrudniają dodatkowych pracowników, żeby oni też czasami mogli wracać do domu, bo często osoba prowadząca działalność gospodarczą nie pracuje 8 godzin, to czasami jest cały dzień, i problemy z rodziną, z brakiem ojca w domu też często się pojawiają. Tutaj mówimy też o rodzinie, ale również o pracodawcach, którzy tym projektem byliby zmuszeni płacić za tę dodatkową godzinę, za godziny niewykonywania pracy. W imieniu Klubu Parlamentarnego Prawo i Sprawiedliwość składam wniosek o odrzucenie tego projektu w pierwszym czytaniu, ponieważ uważamy, że takie rozwiązanie nawet nie podlega dalszym pracom w komisjach, nie ma tutaj już takiego zastanawia się, jakie było poprzednio. Bardzo dziękuję. Składam wniosek. [[Oklaski]]
ParlaMint-PL_2018-09-26-senat-65-1.u270	Pani Marszałek! Wysoka Izbo! Panie Ministrze! Te moje słowa krytyki, jak pan to nazwał, czarnowidztwo, nie są skutkiem mojego nazwiska – zapewniam – tylko tego, co pojawia się w przestrzeni publicznej. Ja tylko jedno zdanie chciałbym jeszcze powiedzieć. Pytałem o to pana ministra w czasie debaty dotyczącej jakby stanowiska Polski i Unii Europejskiej wobec Stanów Zjednoczonych, a szczególnie polityki zagranicznej i gospodarczej pana prezydenta Trumpa. Ewidentnie pan prezydent Trump gra przeciwko Unii Europejskiej. Ja mówię o wrażeniu, o tym, co piszą media, o tym, o czym donosi prasa. Ja oczywiście tylko na tej podstawie wysnuwam taki wniosek. Jeżeli do tego jest wojna gospodarcza w postaci ceł, to jest to oczywista gra przeciwko w ogóle jedności Unii Europejskiej, a może, tak jak część komentatorów to komentuje, jest to gra przeciwko takim krajom w Unii Europejskiej jak Niemcy czy Francja. Dlatego istotne jest, jaką pozycję w tym wielkim sporze globalizacyjnym, bo nie ma co ukrywać, że istnieje spór globalizacyjny w zakresie gospodarczym między Stanami Zjednoczonymi, Chinami i Unią Europejska… W związku z tym nasza postawa w sprawie jedności Unii Europejskiej jest tutaj istotna. Ja nie odbieram, jeszcze raz to zaznaczam, prawa do krytyki, wnoszenia własnych projektów, ale jedność rodziny wobec dużych sporów zewnętrznych powinna być polską racją stanu. A mam takie wrażenie, że my chcielibyśmy być trochę tu, trochę tam, trochę tu, może międzymorze, a może trochę lepiej jednak być z Ameryką, bo nie wiadomo, co będzie z Unią, czy ona będzie istniała… Stąd też te obawy co do trwałości naszej obecności w Unii Europejskiej. To jest dokończenie wystąpienia. A teraz dwa słowa na temat wystąpień panów senatorów. Zawsze dyskusja z panem profesorem Bobką to jest wielka radość, Panie Profesorze, ale co do kilku elementów chciałbym zgłosić zdanie jakby troszeczkę odmienne. Po pierwsze, emocje są czymś, co nie powinno mieć miejsca u polityków, bo wtedy, kiedy przychodzą emocje, rozum śpi, jak to mawiał klasyk. A na pewno osoby reprezentujące najwyższe urzędy w Polsce powinny być wolne od emocji, Panie Profesorze. I tego rodzaju słów o wyimaginowanych… i innych wypowiedzi, które cytowałem, nie należy tłumaczyć emocjami. Emocjami może tłumaczyć się pan premier mówiący o tym, że nie budowano dróg. No, sąd wytłumaczył to tak, że to były emocje związane z kampaniami wyborczymi, ale również nie powinny mieć miejsca. Jeśli chodzi o ocenę praworządności, to nie tylko i wyłącznie media – tak jak tu padało w wypowiedzi pana senatora i pana senatora Cichonia – nie tylko i wyłącznie media czy opozycja podnoszą temat praworządności w Polsce. Przecież pan minister powiedział o trwałości prawa, o tym, co dotyczy podejmowanych zbyt skrajnych działań w stosunku do trwałości prawa itd., itd., nie będę tego powtarzał. Chodzi o zgodność stanowienia polskiego prawa z prawem, które jest uznawane, czy z zasadami w Unii Europejskiej. To jest nie tylko Komisja Europejska. Niedawno wyrzucili nas czy zawiesili, przepraszam, nasz udział w Europejskiej Sieci Rad Sądownictwa. No to co? To też media to zrobiły? Bez powodu zawiesili nasz udział? No, nie udawajcie państwo, że nie ma problemu. Jest problem, łamiecie prawo w ocenie wielu osób, wielu polityków, wielu autorytetów prawnych, począwszy od łamania konstytucji, a skończywszy na innych działaniach, związanych z doborem kadr. Przecież cytowałem profesora Legutkę, który dla mnie jasno mówił, że jak wymienimy kadry w Trybunale, to ten Trybunał będzie inaczej orzekał, tak jak zresztą sugerował tutaj pan senator Cichoń. Na koniec chciałbym powiedzieć, że jeśli chodzi o to, o co walczą Polacy, Panie Senatorze, zwracam się do pana senatora Cichonia… Nie ulega żadnej wątpliwości, że Polska, Polacy, przedstawiciele polskiego rządu powinni walczyć o rolę Polski w Unii Europejskiej i wnoszenie różnego rodzaju propozycji. Wobec tego proszę mi odpowiedzieć na pytanie, czy rola Polski w Unii Europejskiej dzięki tej walce, którą prezentował dzisiaj pan minister, wzrosła, czy osłabła. Ja mam wrażenie, może błędne, że pozycja Polski ewidentnie osłabła. [[Czas!]] Dlatego też nikt tu nie mówi o tym, co jest związane z niewnoszeniem i nieprezentowaniem swoich poglądów na forum Unii Europejskiej, po prostu chodzi o to, żebyśmy to robili, jak to pan minister powiedział, nie słowami radykałów. Dziękuję bardzo. [[Oklaski]]
ParlaMint-PL_2016-11-16-sejm-30-2.u426	Pani Marszałek! Panie i Panowie Posłowie! Zasady przyznawania i wypłaty renty socjalnej, jak powiedział pan poseł, reguluje ustawa z dnia 27 czerwca 2003 r. o rencie socjalnej. Zgodnie z art. 4 tej ustawy renta socjalna przysługuje osobie pełnoletniej całkowicie niezdolnej do pracy z powodu naruszenia sprawności organizmu, które to naruszenie sprawności organizmu powstało przed ukończeniem 18. roku życia w trakcie nauki szkolnej lub w szkole wyższej przed ukończeniem 25. roku życia bądź - trzecia możliwość - w trakcie studiów doktoranckich lub aspirantury naukowej. Świadczenie w postaci renty socjalnej przeznaczone jest dla osób, które w większości nigdy nie osiągają samodzielności życiowej, w wieku dorosłym zamieszkują z rodzicami bądź przebywają przez wiele lat w instytucjonalnych formach opieki, takich jak np. domy pomocy społecznej. Wskazane przesłanki dotyczące nabycia prawa do renty socjalnej oznaczają, że renta przeznaczona jest dla osób, które z powodu wcześniej powstałej niezdolności do pracy nie miały możliwości podjęcia pracy zawodowej i w związku z tym nie nabyły własnych uprawnień do renty z tytułu niezdolności do pracy, a często nawet możliwości zdobycia jakichkolwiek kwalifikacji zawodowych. W 2012 r. w znowelizowanej ustawie o rencie socjalnej, w znowelizowanym art. 10 ust. 6, prawo do renty socjalnej zawiesza się za miesiąc, w którym zostały osiągnięte przychody w łącznej kwocie wyższej niż 70% przeciętnego miesięcznego wynagrodzenia za kwartał kalendarzowy, ostatnio ogłoszonego przez prezesa GUS do celów emerytalnych. Obecnie, od dnia 1 września 2016 r. do dnia 30 listopada, zawieszenie następuje po przekroczeniu przychodu w wysokości 2813 zł. Przypomnijmy, że minimalne wynagrodzenie będzie wynosiło 2 tys. zł. Szacuje się - to są szacunki - że już w obecnym stanie prawnym liczba ubezpieczonych z tytułu wykonywania działalności zarobkowej uprawnionych jednocześnie do renty socjalnej według stanu na koniec września tego roku wynosi ok. 31 tys., tj. stanowi ok. 12% całej liczby osób pobierających rentę. Należy przy tym zauważyć, że renta socjalna jest świadczeniem obligatoryjnym, ciągłym i zabezpieczającym, a jej celem jest kompensowanie braku możliwości nabycia uprawnień do świadczeń z systemu ubezpieczenia społecznego ze względu na to, że ta całkowita niezdolność do pracy powstała przed wejściem na rynek pracy. Renty socjalne jako świadczenia z systemu zabezpieczenia społecznego są w całości finansowane z budżetu państwa, podobnie jak świadczenia z pomocy społecznej. Należy jednak zauważyć, że renta socjalna nie jest świadczeniem uzależnionym od dochodu, nie obowiązują bowiem przy jej przyznawaniu kryteria dochodowe, tak jak w przypadku świadczeń z pomocy społecznej. Kwota świadczenia z pomocy społecznej o podobnym do renty socjalnej charakterze, przeznaczonego dla osób niepełnosprawnych, które nie posiadają własnego świadczenia emerytalno-rentowego, jakim jest zasiłek stały, podlega każdorazowemu zmniejszeniu o wysokość dochodu posiadanego przez osobę uprawnioną i jej rodzinę. Zasady wypłaty renty socjalnej są znacznie bardziej korzystne dla osób ubezpieczonych. Ponadto zawieszenie prawa do renty socjalnej trwa jedynie na okres osiągnięcia tych przychodów i w razie zaprzestania uzyskiwania przychodów prawo do renty socjalnej podlega przywróceniu, czyli osoba, której stan zdrowia pozwala na uzyskiwanie wyższych dochodów z tytułu pracy, może podjąć pracę bez obawy, że w przyszłości nie będzie mogła powrócić do tego świadczenia. Z uwagi na powyższe Rada Ministrów nie planuje podjęcia inicjatywy ustawodawczej w celu likwidacji limitów dorabiania do renty socjalnej. Jednocześnie chciałabym zwrócić uwagę, iż od 2017 r. nastąpi tak naprawdę niespotykany do tej pory wzrost wysokości renty socjalnej. Jest to związane ze zwiększeniem wysokości emerytury minimalnej. I tak, od 1 marca 2017 r. renta ta będzie wynosiła 840 zł. Dzisiaj, na dzień 1 marca 2016 r., to jest 741,35 zł. Jeżeli porównamy kwoty od 2006 r., to zauważymy, że wzrost był o 10–20 zł, tu mamy rok do roku ponad 100 zł. Jest to niespotykany do tej pory wzrost wysokości tejże renty. Dziękuję bardzo.
ParlaMint-PL_2018-01-25-sejm-57-1.u91	W dyskusji zgłoszono wniosek o odrzucenie w pierwszym czytaniu projektu ustawy. Do głosowania nad tym wnioskiem przystąpimy w bloku głosowań, czyli o godz. 14. Przystępujemy do rozpatrzenia punktu 3. porządku dziennego: Informacja ministra spraw wewnętrznych i administracji na temat osób, stowarzyszeń i ugrupowań, co do których może zachodzić podejrzenie propagowania totalitarnych ustrojów państwa oraz nawoływania do nienawiści na tle różnic narodowościowych, etnicznych, rasowych, wyznaniowych albo ze względu na bezwyznaniowość. [[Głos z sali: Miało być głosowanie.]] Proszę ministra spraw wewnętrznych i administracji pana Joachima Brudzińskiego o przedstawienie informacji. [[Ale głosowań nie ma teraz, panie marszałku?]] Głosowania o godz. 14. Panie ministrze, zapraszam.
ParlaMint-PL_2021-06-23-sejm-33-1.u61	Pani Marszałek! Panie Ministrze! Wysoki Sejmie! Mam zaszczyt przedstawić sprawozdanie Komisji Polityki Społecznej i Rodziny o poselskim projekcie ustawy o zmianie ustawy o szczególnych rozwiązaniach związanych z zapobieganiem, przeciwdziałaniem i zwalczaniem COVID-19, innych chorób zakaźnych oraz wywołanych nimi sytuacji kryzysowych, druk nr 1018. Marszałek Sejmu, zgodnie z art. 37 ust. 1 i art. 40 ust. 1 regulaminu Sejmu, skierowała w dniu 31 maja 2021 r. powyższy projekt ustawy do Komisji Polityki Społecznej i Rodziny do pierwszego czytania. Projekt dotyczy przedłużenia kadencji organów statutowych związków zawodowych, związku lub organizacji przedsiębiorców oraz społecznych inspektorów pracy w okresie obowiązywania stanu zagrożenia epidemicznego albo stanu epidemii ogłoszonego z powodu COVID-19 lub do 30 dni po odwołaniu danego stanu, do czasu wyboru organu statutowego związku zawodowego, związku lub organizacji przedsiębiorców oraz społecznych inspektorów pracy na nową kadencję, jednak nie dłużej niż do 90 dni od dnia odwołania stanu zagrożenia epidemicznego lub stanu epidemii. Komisja Polityki Społecznej i Rodziny po przeprowadzeniu pierwszego czytania oraz rozpatrzeniu tego projektu ustawy na posiedzeniu w dniu 8 czerwca 2021 r. wnosi o przyjęcie ww. projektu. Dziękuję. [[Oklaski]]
ParlaMint-PL_2020-07-15-sejm-14-1.u33	Panie Marszałku! Panie i Panowie Posłowie! Chciałabym powiedzieć o dwóch mankamentach tego projektu. Po pierwsze, powołujecie się państwo, przedstawiając projekt, na rządowy program wsparcia dla rynku ubezpieczeń należności handlowych, a tego programu nie przedstawiono. A zatem głównego elementu ustawy, o której mówimy, programu, nie znamy. Drugi wielki mankament to ważenie ryzyka. Jak możemy zważyć ryzyko, jeżeli państwo zapisali fakultatywność zwrócenia się do Komisji Nadzoru Finansowego o opinię w zakresie realizacji ustawy i umów o przejęciu gwarancji za 80% rynku ubezpieczeń, portfela ubezpieczeń, należności handlowych? To są dwa główne mankamenty, które, jeśli nie zostaną wyeliminowane, będą stanowiły mocne zagrożenie dla rzetelności przeprowadzenia takiego zabezpieczenia dla kontrahentów. [[Dzwonek]] Pani Minister! Pani mówiła, poprosiła pani o głos... [[Wicemarszałek wyłącza mikrofon, poseł przemawia przy wyłączonym mikrofonie]]
ParlaMint-PL_2019-05-24-senat-79-1.u288	Panie Marszałku, ja zawsze cenię pana inteligencję i wiem, że pan potrafi łapać za słówka, niemniej proszę jednak wziąć pod uwagę, że moja wypowiedź odnosi się do określonego kontekstu i określonej atmosfery w Sejmie, którą pan obserwuje jako doświadczony polityk. Ma pan większe doświadczenie ode mnie i pan doskonale wie, że nie mówię o rzeczywistości, która jest gdzieś tam w mojej imaginacji stworzona, ale mówię niestety o ponurej rzeczywistości, która istnieje naprawdę. Opozycja nie jest szczególnie zainteresowana wnoszeniem merytorycznych uwag w ramach prac legislacyjnych. Chciałbym, żeby było inaczej. Wiemy o tym, że opozycja, przewlekając dyskusję nad poszczególnymi postępowaniami, raczej szuka poklasku politycznego i zbijania punktów politycznych, niż chce wnosić coś istotnego w jakość przedkładanych w Sejmie projektów. Chciałbym, żeby było inaczej, i bardzo boleję nad tym, że tak właśnie jest. Możemy używać pięknych słów i mówić o demokracji, ale rzeczywistości jednak tym nie zasłonimy. Po prostu świat jest taki, jaki jest – czasami jest ponury. Demokracja formalna nie zawsze jest wypełniona taką demokratyczną treścią i duchem, jakiego moglibyśmy oczekiwać w związku z tym, co się dzieje, a właściwie co powinno się dziać w polskim parlamencie. Jeżeli chodzi o pana wykładnię art. 87 ust. 2, to pan marszałek jako senator, jako wolny człowiek, ma prawo do własnej interpretacji. Ja podzielam interpretację, jaką przysłał pan marszałek Kuchciński. Z kolei odnosząc się do kwestii… Trzecia kwestia, o którą pan marszałek mnie pytał… [[Chodzi mi dokładnie o kalendarz prac nad tą ustawą.]] A tak, już odpowiadam. [[Kiedy pan skończył, kiedy Rada Ministrów się zebrała…]] Otóż 21 stycznia projekt został przekazany do konsultacji międzyresortowych, to jest pierwsza data. Później, po przeprowadzeniu tej konsultacji, były kolejne wydarzenia związane z procesem konsultacji tego projektu, tak jak wymagają tego przepisy regulaminu rządu. Ja w tej chwili z głowy nie powiem panu, jak to wyglądało, niemniej ta data jest pewna – 21 stycznia. Jest teraz koniec maja, więc to naprawdę trochę trwało. [[Dziękuję, Panie…]] [[Ale Rada Ministrów kiedy się tym zajęła? O to mi chodzi.]] To naprawdę można ustalić na podstawie danych urzędowych powszechnie dostępnych w internecie. Proszę ode mnie nie oczekiwać… [[No ale, Panie Ministrze, pan na pewno pamięta, kiedy pan to przedstawiał Radzie Ministrów.]] Proszę nie przepytywać mnie z kalendarza. Pamiętam, tak jak pewnie pan pamięta… [[Tak mniej więcej.]] Sprawa była znana i może pan to sprawdzić w internecie. Odsyłam do internetu. [[To na piśmie pan prześle.]] Tam jest pewna informacja. Wtedy nie będzie przekłamania co do daty. Bo powiem, wie pan, że było to np. dwudziestego pierwszego, a nie dwudziestego trzeciego… [[Ale mnie więcej. W maju, w kwietniu, w marcu? Kiedy?]] Panie Marszałku… [[Oj, coś pan nie chce odpowiedzieć na to pytanie.]] Moja odpowiedź jest precyzyjna.
ParlaMint-PL_2019-07-19-sejm-84-3.u348	Pani Marszałek! Panie Ministrze! Na przestrzeni ostatnich lat w Polsce kilkukrotnie zwiększyła się liczba użytkowników hulajnóg elektrycznych, które rozwijają stosunkowo dużą prędkość, czasami nawet w granicach 25 km/h, korzystając przy tym z ruchu drogowego. Elektryczne hulajnogi nie są pojazdami, ponieważ nie zostały wpisane do prawa ruchu drogowego. Ich status nie jest także uregulowany w kodeksie drogowym. Problematyka z ich występowaniem znajduje swoje odzwierciedlenie w momencie, gdy wystąpi kolizja z ich udziałem lub gdy ich użytkownicy korzystają z niedozwolonej dla nich strefy ruchu lub strefy zamieszkania. Natomiast w razie wspomnianej kolizji istnieje ryzyko, że ze względu na brak regulacji ubezpieczyciel może odmówić wypłaty odszkodowania. W związku z powyższym, pragnę zapytać: Czy ministerstwo zamierza uregulować stan prawny elektrycznych hulajnóg? A temat pytania wynika z dużego zainteresowania mieszkańców wprowadzeniem hulajnóg w moim okręgu, w Gliwicach, w Zabrzu. Dziękuję. [[Oklaski]]
ParlaMint-PL_2021-12-02-sejm-43-3.u133	Pani Marszałek! Wysoka Izbo! Dzisiaj mamy raport o kolejnych osobach, ponad 500 osobach, które zmarły z powodu COVID-u. W rankingu światowym jest to trzecia pozycja. Wyprzedzają nas w tej chwili tylko Rosja i Ukraina. Jest to tragiczny ranking, dlatego też wczoraj posłowie lekarze ze wszystkich klubów opozycyjnych, ale przy zrozumieniu, jak dobrze wiem, również posłów lekarzy z Prawa i Sprawiedliwości, w każdym razie części z nich, zaapelowali do władz o to, żeby zintensyfikować działania, żeby zrobić wszystko to, o czym dobrze wiadomo, ponieważ takie były opinie Naczelnej Rady Lekarskiej, takie były opinie Rady Medycznej przy premierze. Wnoszę, żeby dla ratowania kolejnych tysięcy ludzi zamknąć te obrady, przygotować ratunkowe ustawy, które dadzą szansę uratować kolejne tysiące Polaków. Dziękuję bardzo. [[Oklaski]]
ParlaMint-PL_2019-07-19-sejm-84-3.u548	Panie Marszałku! Wysoka Izbo! W imieniu Koła Poselskiego Wolni i Solidarni przedstawiam stanowisko w sprawie rządowego projektu ustawy o zmianie ustawy Kodeks rodzinny i opiekuńczy (druk nr 3573) oraz senackiego projektu ustawy o zmianie ustawy Kodeks rodzinny i opiekuńczy (druk nr 3486). Oba omawiane projekty zmierzają do dostosowania polskiego systemu prawa do wyroku Trybunału Konstytucyjnego z dnia 16 maja 2018 r., w którym stwierdzono niezgodność art. 70 § 1 ustawy z dnia 25 lutego 1964 r. Kodeks rodzinny i opiekuńczy z konstytucją. Zgodnie z kwestionowanymi przepisami dziecko po dojściu do pełnoletności może wytoczyć powództwo o zaprzeczenie ojcostwa męża swojej matki, jednak nie później niż wciągu 3 lat od osiągnięcia pełnoletności. Senatorowie Rzeczypospolitej proponują, aby 3-letni termin do wytoczenia przez dziecko powództwa o zaprzeczenie ojcostwa był liczony od daty powzięcia przez nie wiadomości o swoim pochodzeniu. Projekt rządowy jest projektem dalej idącym. Oprócz zmiany liczenia początku biegu tego terminu zakłada również jego skrócenie do 1 roku. Ponadto przewiduje wydłużenie z 6 miesięcy do 1 roku terminów ograniczających legitymację czynną do kwestionowania pochodzenia dziecka. Wiedza o swoim pochodzeniu biologicznym ma coraz większe znaczenie nie tylko ze względów emocjonalnych, ale - przez rozwój medycyny - również zdrowotnych. Informacja o tym, jakimi chorobami jesteśmy genetycznie obciążeni, wpływa na to, jak na co dzień żyjemy i jaką stosujemy profilaktykę. Dlatego też zaproponowane w obu projektach zmiany uważam za niezwykle potrzebne. Cieszy mnie inicjatywa rządu. Cieszy to, że projektując omawiane dziś zmiany rządowi eksperci nie ograniczyli się jedynie do zakwestionowanych przez Trybunał Konstytucyjny regulacji, ale spojrzeli na problem holistycznie. Dzięki temu rozmawiamy dziś o rozwiązaniu obejmującym całość problemu, a nie tylko jego wycinek. Jednak, mimo słusznej argumentacji zawartej w uzasadnieniu rządowego projektu o zrównaniu sytuacji prawnej wszystkich podmiotów bezpośrednio i niemajątkowo zainteresowanych w sprawach o zaprzeczenie pochodzenia dziecka, mam wątpliwości, czy skrócenie do 1 roku obecnie obowiązującego 3-letniego terminu do wytoczenia przez dziecko powództwa jest odpowiednim kompromisem. Uważam, że może być to zbyt daleko idące ograniczenie w porównaniu ze stanem dzisiejszym. Ufam, że w toku dalszych prac ta kwestia będzie ponownie przedyskutowana. Koło Poselskie Wolni i Solidarni jest za skierowaniem obu projektów do dalszych prac w komisji.
ParlaMint-PL_2022-05-11-sejm-54-1.u513	Panie Marszałku! Wysoka Izbo! Panie Ministrze! Wiele połączeń kolejowych w małych miastach i miasteczkach zostało zlikwidowanych. Straszą opustoszałe dworce, stacje kolejowe, a mieszkańcy zamiast korzystać z ekologicznego transportu kolejowego, muszą pokonywać odległości samochodami, o ile oczywiście je mają. Chciałabym odnieść się do przykładu z województwa kujawsko-pomorskiego. Ponad 20 lat temu zlikwidowano połączenia na linii kolejowej 281 relacji Chojnice - Nakło nad Notecią. Obsługiwało ono także ważne lokalnie ośrodki miejskie: Sępólno Krajeńskie, Więcbork, Kamień Krajeński, Sośno, Koronowo z powiatów bydgoskiego i sępoleńskiego. Pojawiła się możliwość skorzystania z programu przywrócenia połączeń lokalnych ˝Kolej+˝. Niestety program zakłada, że to samorządy opracowują studium planistyczno-prognostyczne. Niestety koszt tego zadania to nawet ok. miliona złotych, to kwota nie do udźwignięcia dla 200 jednostek samorządu terytorialnego w województwie kujawsko-pomorskim. Czy duże projekty infrastrukturalne nie powinny być finansowane w 100% przez państwo? [[Dzwonek]] Czy ministerstwo ma propozycję rozwiązania tego problemu dla jednostek samorządu? Bardzo dziękuję. [[Oklaski]]
ParlaMint-PL_2017-01-25-sejm-34-3.u419	Panie Marszałku! Wysoka Izbo! Mam pytanie do przedstawicieli rządu. Czy państwo zdajecie sobie sprawę z bałaganu kompetencyjnego, jaki macie państwo w rządzie? Punkt wcześniej był punkt, który również dotyczył nowelizacji ustawy o kombatantach. Ponieważ tam pomysłodawcą był minister Macierewicz, to można było dostrzec, że minister Macierewicz postanowił nie zauważyć, iż to ministerstwo rodziny i urząd do spraw kombatantów są gospodarzami tej ustawy. Bardzo się cieszę, że państwo teraz jesteście z nami i że możecie pracować nad zmianą ustawy, którą później będziecie musieli wcielać w życie. Natomiast chciałam skorzystać z okazji, że mam głos, i zapytać, czy może państwo wiecie, czy w takim razie mamy rozumieć, że ministra Macierewicza kombatanci będący powstańcami warszawskimi nie interesują, a interesują go wyłącznie ci kombatanci, dla których sam miał pomysł - mam na myśli tutaj sprawę umundurowania dla kombatantów, osób represjonowanych. Dziękuję.
ParlaMint-PL_2022-03-23-senat-39-1.u140	Dziękuję, Panie Senatorze. Obecnie senatorowie mogą zgłaszać z miejsca trwające nie dłużej niż minutę zapytania do senatora sprawozdawcy. Takich pytań nie ma. Dziękuję, Panie Senatorze. Projekt ustawy został wniesiony przez rząd. Do prezentowania stanowiska rządu w toku prac parlamentarnych został upoważniony minister rodziny i polityki społecznej. Czy pan minister Stanisław Szwed pragnie zabrać głos w sprawie ustawy? Proszę uprzejmie. [[Sekretarz Stanu w Ministerstwie Rodziny i Polityki Społecznej Stanisław Szwed: Panie Marszałku, na żywo?]] Proszę bardzo. Tutaj nie ma na żywo… [[Głos z sali: Do protokołu…]] A, do protokołu pan chciał. Nie, nie, minister nie może. Proszę bardzo.
ParlaMint-PL_2017-12-13-sejm-54-2.u505	Dziękuję. Lista posłów zapisanych do głosu została wyczerpana. [[Czy ja mogę w formie sprostowania?]] Ale co pani chciała sprostować? Własną wypowiedź? [[Wypowiedź poza mikrofonem]] [[Panie marszałku, jej nazwisko padło.]] No nie. Dyskusja już była w komisji. Bardzo proszę, podsekretarz stanu w Ministerstwie Rolnictwa i Rozwoju Wsi pani Ewa Lech. Bardzo proszę, pani minister. [[Zamknąć, zakneblować... Można wszystko. Ale to jest wstyd.]] Panie pośle, pan przeszkadza w prowadzeniu obrad. [[Panie marszałku, ja przeszkadzam?]] Naprawdę. Tak. [[Bez przesady.]]
ParlaMint-PL_2020-08-13-senat-14-3.u32	Panie Marszałku! Wysoka Izbo! Wyrażając uznanie dla projektu i przekonanie, że myślimy w tej kwestii wspólnie czy identycznie, podobnie jak pani senator Sagatowska chcę argumentować za tym, by objąć tą ustawą grupę ponad 1 tysiąca osób mających obywatelstwo polskie — to jest bardzo ważne: mających w tej chwili obywatelstwo polskie — które w dzieciństwie były ofiarami akcji polskiej przeprowadzonej na terenie Marchlewszczyzny, czyli na terenach sąsiadujących z II Rzecząpospolitą Polską. To była w gruncie rzeczy identyczna akcja, która była kontynuowana po agresji Związku Radzieckiego na tereny II Rzeczypospolitej. Identyczne były motywy — decydowała przynależność do narodu polskiego, tzn. identyfikacja z narodem polskim. Na wielką skalę — liczba ofiar jest liczona na blisko 200 tysięcy osób i jest znana także w skali globalnej nie tylko dzięki wysiłkowi historyków polskich, ale też dzięki bardzo słynnej pracy Timothy'ego Snydera, która oddziaływała także na europejską i amerykańską opinię publiczną. Byłoby nieporozumieniem, gdybyśmy w stosunku do obywateli polskich… Bo powtarzam raz jeszcze: i w poprawce pani senator Sagatowskiej, i w mojej poprawce, identycznej, to znaczy w projekcie poprawek chodzi o niewielką grupę osób, które mają dzisiaj obywatelstwo polskie i były prześladowane z tych samych powodów, w ramach identycznych operacji… A więc jest identyczność losów, identyczność sytuacji w zestawieniu z grupą zesłaną i deportowaną po 1939 r. Prawdę powiedziawszy, argument, że ci ludzie nie byli obywatelami II RP, jest do użycia za rozszerzeniem kręgu beneficjentów, bo nie mogliśmy im pomóc. [[Głos z sali: Dokładnie tak.]] Nie mogliśmy im pomóc, a byli prześladowani z tego powodu, że byli Polakami. Władze II Rzeczypospolitej nie mogły im pomóc, nie było do tego instrumentów. To była sytuacja identyczna jak prześladowania po 1939 r. No, już nie mówię o tym, że kwestia granic II RP dopiero się ważyła. Była to społeczność, która do końca miała nadzieję – a przynajmniej część tej społeczności ją miała – że znajdzie się na terenie niepodległej Polski, i dlatego zachowała polską kulturę. A przecież w konstytucji, że tak powiem, zamanifestowaliśmy odpowiedzialność za całą wspólnotę narodową. Ja absolutnie zgadzam się z tym, że dziś należy rozpatrywać wyłącznie te rozwiązania prawne, które dotyczą obywateli polskich, ale zwracam uwagę, że mamy tutaj do czynienia z identycznością sytuacji, identycznością losów i obywatelstwem polskim. W związku z tym zgłaszam podobne poprawki, wręcz identyczne poprawki jak pani senator Sagatowska. To jest grupa ok. 1 tysiąca osób, tyle osób byłoby w stanie udokumentować swoje uprawnienia na gruncie przepisów tej ustawy. Byłoby nieporozumieniem, gdybyśmy po prostu odstąpili tutaj od zasady równości. No, to by było odstąpienie od zasady równości. Powtarzam: identyczność losów, identyczność sytuacji, obywatelstwo polskie. To był taki sam los, a może nawet gorszy, bo w żadnym razie nie byliśmy w stanie pomóc tym ludziom. A ich przywiązanie do polskości jest ogromne, bo ci ludzie wrócili do Polski. Ci ludzie wrócili do Polski i są obywatelami Rzeczypospolitej Polskiej. Dziękuję bardzo. Poprawki przekazuję panu marszałkowi.
ParlaMint-PL_2022-05-26-sejm-55-2.u172	Sercem tego całego systemu ma być CPK i mają na tym stracić pozostałe porty. W tej rządowej strategii zapisano przecież, ilu pasażerów każde z lotnisk ma oddać, tak żeby Centralny Port Komunikacyjny miał ułatwiony start. Niestety brak pewnej logiki opartej na prawodawstwie europejskim i prognozach rozwoju rynku, dlatego zarządcę portów regionalnych zaniepokoiło kilka zapisów tej rządowej strategii, np.: uporządkowanie kwestii praw właścicielskich do lotniska Chopina i udziałów w lotniskach regionalnych oraz programu CPK pozwoli na podejmowanie przez państwo polskie skutecznych działań związanych z koniecznością kształtowania pożądanego kształtu sieci lotnisk w Polsce. Przecież tutaj ewidentnie zawarte jest ryzyko, że rząd będzie chciał wbrew unijnym wytycznym wpływać jednak na te zarządy i de facto (Dzwonek) będzie starał się zarządzać centralnie. Wydaje mi się, że to jednak pasażerowie takich lotnisk jak trójmiejskie, katowickie, wrocławskie czy Krakowa będą o tym decydowali. Jest tu jeszcze pytanie o los kilkudziesięciu tysięcy pracowników, dostawców czy kontrahentów lotnisk centralnych - co się z nimi stanie, z tymi pracami? Mówimy tu o kilkudziesięciu tysiącach miejsc pracy. Co się stanie właśnie z tymi ludźmi? [[Oklaski]]
ParlaMint-PL_2016-06-23-sejm-21-3.u86	Panie Marszałku! Pani Premier! Wysoka Izbo! Chcę powiedzieć, że wszystkie tezy zawarte w pytaniach pana posła Abramowicza są prawdziwe. One w takiej skondensowanej formie omawiają korzyści z wprowadzenia podatku od sprzedaży detalicznej dyskutowanego bardzo długo, bardzo precyzyjnie, konsultowanego społecznie w stopniu naprawdę bardzo zaawansowanym. Dziękuję wszystkim tym, którzy zgłaszali swoje wnioski i propozycje do tej regulacji, która obecnie trafiła w przedłożeniu rządowym do Sejmu. Jestem dosyć spokojny o to, że ten podatek w tej formule, jaką proponujemy, wyłączył wiele kontrowersji i sporów, które mogły się pojawić po jego wprowadzeniu. Wypełnia zasadniczo postulat Prawa i Sprawiedliwości, który był zgłaszany w toku kampanii wyborczej. Powoduje, że wszyscy do określonej kwoty przychodów będą korzystać z tej samej ulgi zarówno przy pierwszym progu 0,8% dla kwot przychodów większych niż 17 mln zł i mniejszych niż 170 mln zł miesięcznie, jak i przy kwocie przychodów powyżej 170 mln zł miesięcznie, która jest obłożona stawką podatku 1,4%. Będzie równa dla wszystkich podmiotów. Szanowni państwo, jeśli chodzi o wielkość dochodów z tytułu tego podatku, planujemy, że w przyszłym roku ta kwota będzie równa 1,9 mld brutto, w bieżącym roku będzie to kwota ok. 600 mln, jeżeli ten podatek zostanie wprowadzony 1 sierpnia. Liczymy na to, że jednak Sejm, Wysoka Izba, o co proszę, zdecyduje się na kontynuowanie prac nad tą regulacją i że prace zostaną zakończone bardzo szybko. Wnoszę o skierowanie projektu do dalszych prac. Dziękuję bardzo. [[Oklaski]]
ParlaMint-PL_2021-12-01-sejm-43-2.u514	Pani Marszałek! Wysoka Izbo! Procedowany projekt ustawy o ustanowieniu „Programu modernizacji Policji, Straży Granicznej, Państwowej Straży Pożarnej i Służby Ochrony Państwa w latach 2022-2025” oraz o zmianie ustawy o Policji i niektórych innych ustaw ma na celu modernizację poszczególnych formacji w zakresie wyposażenia technicznego i potencjału ludzkiego. Przewidziane w programie wydatki stanowiące kwotę ponad 10 030 mln zaplanowane na 4 lata, uwzględniające na pewno stan osobowy, ale również wyposażenie w sprzęt techniczny i infrastrukturę, są podzielone według określonych wartości. Policja - 6,4 mld, Straż Graniczna - 1,4 mld, Państwowa Straż Pożarna - 1,9 mld, Służba Ochrony Państwa - 230 mln. Podział kwot przeznaczonych na poszczególne przedsięwzięcia w realizacji zaplanowano następująco - podam tylko najważniejsze liczby: inwestycje budowlane - 2,3 mld, sprzęt transportowy - 918 mln, sprzęt informatyki i łączności - 635 mln, wzmocnienie etatowe - 1,6 mld, wzmocnienie systemu motywacyjnego - 3,3 mld, podwyższenie wynagrodzeń pracowników jednostek organizacyjnych - 619 mln. To, jak poszczególne służby realizują swoje zadania, zależy przede wszystkim od kompetencji funkcjonariuszy, wykorzystania najlepszych technik zarządczych, potencjału zasobów kadrowych, a także odpowiedniego finansowania i wyposażenia poszczególnych służb. Wspomniane przeze mnie wcześniej kwoty pozwolą na unowocześnienie wykorzystywanego sprzętu i na wymianę i rozbudowę obiektów infrastruktury. Ważnym elementem programu jest przeznaczenie ponad 3 mld na wzmocnienie motywacyjnego systemu uposażenia funkcjonariuszy. Bo oprócz stałego wynagrodzenia system motywacyjny zawsze przynosi określone pozytywne efekty większego zaangażowania w pracy, wykazania się w pracy, w realizacji swoich obowiązków. Utrzymanie odpowiedniego poziomu bezpieczeństwa w kraju wymaga także zmian struktur organizacyjnych formacji i dostosowania ich do aktualnych potrzeb. Dla zwiększenia zdolności wykrywczych Policji proponuje się w ustawie zmianę formy funkcjonowania, zakresu działania dla Centralnego Laboratorium Kryminalistycznego Policji: z jednostki badawczej nastąpi przekształcenie w jednostkę wspierającą działalność operacyjną Policji czy prokuratury. Jako koło Kukiz’15 - Demokracja Bezpośrednia, mając na względzie bezpieczeństwo publiczne w naszym kraju, a także lepsze warunki pracy i funkcjonowania poszczególnych formacji, uważamy (Dzwonek) przedstawiony projekt, propozycję ustawową za bardzo dobrą i potrzebną i jako koło będziemy głosować za. Dziękuję.
ParlaMint-PL_2016-10-19-sejm-28-1.u524	Panie Marszałku! Wysoka Izbo! Bł. ks. Jerzy Popiełuszko to święty, który pochodzi z mojego powiatu sokólskiego, znałem go i bardzo dobrze znam rodzinę ks. Jerzego. Dzisiaj, 19 października 2016 r., obchodzimy 32. rocznicę męczeńskiej śmierci bł. ks. Jerzego Popiełuszki. Ks. Jerzy Popiełuszko urodził się 14 września 1947 r. we wsi Okopy koło Suchowoli w województwie podlaskim. Liceum ogólnokształcące ukończył w Suchowoli, aktualnie nosi ono jego imię. Rozpoczął studia w Wyższym Seminarium Duchownym w Warszawie. W latach 1966–1968 odbywał zasadniczą służbę wojskową w Bartoszycach. W maju 1972 r. przyjął święcenia kapłańskie z rąk kard. Stefana Wyszyńskiego i pracował w parafiach: Ząbki, Anin, Warszawa. Organizował religijno-formacyjno-modlitewne spotkania dla studentów medycyny, pielęgniarek szpitalnych i lekarzy. W sierpniu 1980 r. z polecenia kard. Stefana Wyszyńskiego pracował wśród ludzi pracy i hutniczej „Solidarności”. Od stycznia 1982 r. w ostatnie niedziele miesiąca odprawiał msze św. w intencji ojczyzny z udziałem rzesz wiernych z różnych stron Polski. W homiliach głosił chrześcijańskie ideały sprawiedliwości społecznej, wolności, prawdy, miłości, obronę podstawowych praw ludzkich i godności człowieka jako dziecka Bożego. Jego wypowiedzi były zdecydowane i odważne. Był heroldem ewangelicznej zasady: zło zwyciężaj dobrem. Brał aktywny udział w procesach osób skazanych za strajki, wspierał ich rodziny i organizował pomoc charytatywną. W lipcu 1984 r. został oskarżony przez Prokuraturę Wojskową w Warszawie o to, że zniesławia władzę państwową. Trwała kampania oskarżeń i ataków na ks. Jerzego. 19 października 1984 r., wracając z posługi duszpasterskiej w Bydgoszczy, został w bandycki sposób napadnięty i porwany, bestialsko torturowany i zamordowany przez trzech funkcjonariuszy Służby Bezpieczeństwa z Ministerstwa Spraw Wewnętrznych, i wrzucony do Wisły koło Włocławka. 3 listopada 1984 r. odbył się pogrzeb zamordowanego kapłana. Ciało kapelana „Solidarności” spoczęło przy kościele pw. św. Stanisława Kostki w Warszawie. Grób ks. Jerzego stał się nowym sanktuarium narodowym. 6 czerwca 2010 r. został beatyfikowany przez papieża Benedykta XVI. Suchowola w sposób szczególny czci jego pamięć oraz jego rodziców, Marianny i Władysława, którzy spoczywają na cmentarzu parafialnym w Suchowoli. 23 października 2016 r. odbędzie się podsumowanie III otwartego konkursu poetyckiego im. bł. ks. Jerzego, w którym uczestniczą poeci z całego kraju. Celem konkursu jest ukazanie piękna i najważniejszych prawd dotyczących relacji międzyludzkich, opartych na nauczaniu bł. ks. Jerzego Popiełuszki. Tego dnia również delegacje NSZZ „Solidarność” z całego kraju złożą hołd rodzicom błogosławionego. Wpisując się w idee głoszone przez ks. Jerzego, liceum z Suchowoli wraz z gminą Suchowola realizuje projekt Europejski Chleb Pokoju - co roku wypiekany jest chleb pokoju z ziaren pochodzących z 12 krajów Europy Środkowo-Wschodniej. Głównym celem projektu jest propagowanie pokoju na świecie oraz wspieranie utrzymania pokoju przez zrównoważony rozwój rolnictwa w Europie. Ponadto ze sprzedaży tych wyjątkowych chlebów ufundowano stypendia dla uzdolnionej młodzieży z liceum w Suchowoli, które nosi jego imię. Podejmowane inicjatywy są realizowane we współpracy z Fundacją im. Ks. Jerzego Popiełuszki „Dobro”, która jest prowadzona przez rodzinę błogosławionego. Tym samym Suchowola oraz Podlaskie spłaca dług wobec dzieła, które ks. Jerzy stworzył. Niech odpoczywa w pokoju. [[Oklaski]]
ParlaMint-PL_2019-03-21-senat-75-2.u106	Jeśli chodzi o koszty funkcjonowania Trybunału, to one nie wzrastają. Wynikają one, jeśli chodzi np. o wzrost wynagrodzeń, stricte z przepisów. Koszty w żaden sposób nie wzrosły. I ja nie zgodzę się z panem senatorem, że Trybunał działa gorzej. Jeszcze raz powtarzam: z informacji rocznej jednoznacznie wynika, że Trybunał Konstytucyjny wypełniał wszystkie swoje konstytucyjne obowiązki. Dziękuję.
ParlaMint-PL_2019-02-21-sejm-77-4.u82	Pani Marszałek! Wysoka Izbo! Jeśli państwo pozwolą, zacznę w takim razie odpowiedź od pytań pani poseł Iwony Michałek, uzupełnionych przez pana posła Jerzego Meysztowicza na temat tego wątku, który się pojawiał też w innych wypowiedziach - liczby instytutów oraz procesów, w jaki sposób to było konsultowane. Przygotowany projekt koncepcji Sieci Badawczej Łukasiewicz był konsultowany ze wszystkimi interesariuszami. W formie projektu poselskiego został on wysłany na miesięczne konsultacje, które nie zostały skrócone, a obejmowały wszystkie reprezentacje instytutów. Tak że instytuty mogły się zapoznać z tym projektem. Efekty tych konsultacji państwo byli łaskawi cytować. Mamy uwagi Rady Głównej Nauki i Szkolnictwa Wyższego oraz Konferencji Rektorów Akademickich Szkół Polskich. Chciałbym tutaj państwu zwrócić uwagę, że w większości to nie są opinie odrzucające sam projekt. To są opinie, które odnoszą się do szczegółowych wątpliwości lub pytań, natomiast one nie odrzucają samej idei powołania Sieci Badawczej Łukasiewicz. Innych protestów w ramach tych konsultacji społecznych nie wniesiono. W takim razie to, co my możemy domniemywać, oznacza, że zarówno ze strony Rady Głównej Instytutów Badawczych, jak i innych organów reprezentujących instytuty badawcze tego protestu nie ma. Kryterium przystąpienia do Sieci Badawczej Łukasiewicz była decyzja nadzorującego instytuty ministra. Ministrowie od wielu lat, nie od kadencji tego rządu, nadzorują poszczególne instytuty i wykonują w stosunku do nich swoje funkcje kontrolne i nadzorcze, które właściwie my powielamy w tej ustawie, czyli niczego tutaj nie zmieniamy. Właściwy minister po konsultacjach ze swoimi dyrektorami instytutów decydował o tym, które z tych instytutów będą do Sieci Badawczej Łukasiewicz włączone, co oznacza, że decyzje o przystąpieniu do Sieci Badawczej Łukasiewicz podjęły Ministerstwo Przedsiębiorczości i Technologii, i to jest zdecydowana większość instytutów, oraz Ministerstwo Cyfryzacji i Ministerstwo Energii. To była decyzja podejmowana przez ministrów przy konsultacji z dyrektorami. Wszyscy dyrektorzy instytutów, które zostały zadeklarowane jako te, które mogą stworzyć Sieć Badawczą Łukasiewicz, byli konsultowani co do szczegółowych rozwiązań proponowanych w tej ustawie. Co najmniej, wydaje mi się, czterokrotnie spotykaliśmy się ze wszystkimi dyrektorami. Każdy z nich mógł zgłosić uwagi. Zwróciłem też na to uwagę w czasie posiedzenia połączonych komisji, że część z proponowanych poprawek, które się pojawiały, zgłaszanych zresztą przez związki zawodowe, była... Właściwie my moglibyśmy się zgodzić z tymi propozycjami, ale to oznaczałoby, że musielibyśmy wycofać rozwiązania, które wprowadziliśmy do ustawy na skutek konsultacji społecznych, czyli mówiąc krótko: uwzględnialiśmy te uwagi, które zgłaszali nam dyrektorzy jako bardziej funkcjonalne, i nawet jeśli dzisiaj inna część środowiska chciałaby je zmienić, to my już trwamy przy tych wspólnych ustaleniach. Te 38 instytutów reprezentuje bardzo różne instytuty. Oczywiście są wśród nich też takie, które tą strukturę przychodów mają nieco mniej optymalną, jak moglibyśmy od nich oczekiwać. Pozwalam sobie na lekko retoryczny... łagodność w stosunku do tych instytutów, dlatego że - to jest bardzo ważne - my po głębszej analizie instytutów doszliśmy do wniosku, że nie jest sztuką zamykać instytuty, sztuką jest wykorzystać ich potencjał. Bardzo często te instytuty, które są dzisiaj w bardzo trudnej sytuacji, rzeczywiście ratują swój budżet, wynajmując powierzchnie biurowe. Przy lepszej strukturze zarządzania oraz możliwości korzystania, np. z zasobów zarówno kadrowych, jak i infrastrukturalnych innych instytutów, mogą zacząć funkcjonować zdecydowanie lepiej. Dlatego nie chodzi nam o to, żeby likwidować, zamykać albo piętnować tylko i wyłącznie instytuty, chodzi nam raczej o to, żeby łączyć je i wykorzystać we właściwy sposób ich potencjał. Sieć jest, jak pytała pani poseł Michałek, otwarta. Będzie można do niej przystępować. Decyzja za każdym razem będzie należała, tak jak konsekwentnie od początku, do właściwego ministra nadzorującego właściwy instytut. Jest też zasadą sieci kooperacja z podmiotami zewnętrznymi. Jak państwo zwrócili uwagę, mamy specjalny przepis, który mówi o możliwości nawiązywania partnerstw, co szczególnie ważne, z uczelniami, dlatego że to odpowiada na problem, który był przez państwa zgłaszany, problem stopni i tytułów naukowych. Kadra naukowa w Sieci Badawczej Łukasiewicz będzie mogła rozwijać swoje ścieżki kariery akademickiej, ale chcielibyśmy w tym przypadku skorzystać z uprawnień, które będą miały uczelnie. Wydaje nam się, że to jest mechanizm nie tylko bardziej atrakcyjny i efektywny, ale też wzmacniający współpracę między uczelniami, instytutami. Czy mamy do czynienia z jakimiś protestami? Ta ustawa była czy te rozwiązania były tak długo konsultowane ze środowiskiem, że chyba jesteśmy wszyscy w takiej sytuacji, w której chcielibyśmy, żeby doszło do rozstrzygnięć, jak gdyby do samego procesu konsultacji, do rozstrzygnięć i sprawdzenia, zweryfikowania, jak te mechanizmy działają, niż do dalszego nad nimi tylko i wyłącznie dyskutowania. Pan poseł Piotr Pyzik pytał o to, jaka będzie struktura zatrudnienia. Co do zasady nowe osoby pojawią się w Centrum Sieci Badawczej Łukasiewicz. To będzie bardzo niewielkie centrum, biorąc pod uwagę porównywalne organizacje francuskie czy niemieckie. Natomiast kwestie zatrudnienia są regulowane zgodnie z prawem pracy, kwestie zatrudnienia w instytutach badawczych, instytutach Sieci Badawczej Łukasiewicz będą podlegać tym samym regulacjom, którym podlegają inne instytuty, czyli prawo pracy nie będzie tutaj naruszać żadnych wymogów. Rozumiem, że to jest trochę pytanie nawiązujące do tego, jak dużo będzie kadry naukowej w Sieci Badawczej Łukasiewicz. W pierwszym okresie ta liczba będzie tożsama z tą, jaka teraz jest. Natomiast na wszelkie pytania, które dotyczą tego typu kwestii, moja czy nasza odpowiedź jest zawsze taka sama. Decyzje będą podejmowali dyrektorzy i centrum. Jak ma być dalej kształtowana polityka, to nie jest kwestia rozstrzygnięć ministerstwa. I w ten sposób mam nadzieję, że odpowiedziałem na wszystkie pytania. Jeśli któreś z nich pominąłem, to proszę o wybaczenie i oczywiście udzielimy... [[Dystrybucja korzyści...]] Dystrybucja korzyści w samej sieci. [[Tak.]] Znaczy, zasada jest taka. Aha, już wiem, właśnie dokładnie ktoś z państwa zwracał jeszcze uwagę na to, że forma prawna jest niekonsekwentna, to chyba był pan poseł Brynkus, że mamy sieć... Centrum Sieci Badawczej Łukasiewicz jest państwową sobą prawną, a instytuty badawcze sieci Łukasiewicz posiadają własną osobowość prawną, nie państwową. To wynika z faktu, że w większości budżet centrum będzie budżetem publicznym, bo samo centrum nie będzie się zajmowało bezpośrednio komercjalizacją. I nawiązuję tutaj do problemu dystrybucji. Centrum nie ma jak gdyby pracować na swój koszt, centrum ma pracować na koszt instytutów, czyli ma być taką klasyczną instytucją wpierającą. Natomiast co do tego, jak będzie wyglądała struktura dystrybucji środków, czyli nasz algorytm wewnętrzny, to będzie przedmiotem negocjacji i rozmów wszystkich dyrektorów. Czyli dyrektorzy kolegialni razem z przyszłym prezesem Sieci Badawczej Łukasiewicz ustalą, w jaki sposób środki będą dystrybuowane w sieci, przy czym proszę zwrócić uwagę, że te środki będą składały się z kilku poziomów. Poziom pierwszy to jest ta dotacja, którą dzisiaj instytuty dostają i ona już jest wypłacana, czyli ten podstawowy budżet, który jest budżetem każdego instytutu. Są też środki, które będą przeznaczane na projekty specjalne realizowane w ramach sieci. I jeszcze będą budżety na zadania celowe, które będą budowane w konsorcjach. Za każdym razem decyzja będzie decyzją kolegialną, a zarządzał procesem dochodzenia do zgody, tę dyskusję moderował będzie prezes. Jeżeli państwo mnie zapytają, czy to jest możliwe, to mogę państwu powiedzieć, że w jednej ze spółek, które nadzorujemy, istnieją np. panele inwestycyjne wprowadzające kulturę, w której żaden z kierowników jednostki wewnątrz spółki nie może dokonać zakupu jakiejkolwiek infrastruktury czy wyposażenia, o ile nie uzyska zgody wszystkich pozostałych kierowników. W tym sensie prezes, dyrektor tej spółki nie decyduje osobiście, tylko mówi: Musicie uzgodnić, co rzeczywiście jest potrzebne całej naszej organizacji. Chcielibyśmy w przyszłości przenieść ten model na wyższy poziom. Jak państwo widzą, to nie jest kwestia centralizacji, tylko po prostu kwestia koordynacji. Dzisiaj instytuty nie mają tego mechanizmu. A potencjał jest duży i już podczas poprzedniej debaty sejmowej, pierwszego czytania wspominałem o tym, że w tym względzie proponujemy rozwiązania, które są podobne czy analogiczne, zwracam na to uwagę, do tych, które funkcjonują w Niemczech czy we Francji. Mamy doradców z VTT, czyli z bardzo efektywnej sieci fińskiej. Doświadczenia fińskie są dla nas szczególnie istotne, bo jest to kraj, który również nadrabiał pewnego rodzaju zaległości. Ma zdecydowanie mniejszą strukturę w porównaniu z tak potężną organizacją, jak stowarzyszenie Fraunhofera, a potrafi być na tyle efektywna, że zajmuje czwarte miejsce w rankingu tych, którzy najlepiej wykorzystują fundusze ze środków „Horyzontu 2020”. Korzystamy więc z doświadczeń, podchodzimy do nich krytycznie i w sposób roztropny aplikujemy je do naszej rzeczywistości. Jeszcze raz podkreślę: fakt, że tylko część instytutów wchodzi w skład sieci, moim zdaniem jest zaletą. Można potraktować to jako próbę praktycznego zweryfikowania, czy nie da się procesów komercjalizacji przeprowadzać w innym trybie, niż przeprowadzano je dotychczas - bez likwidacji wcześniejszych. Jeżeli będziemy mieli komercjalizację na uczelniach, w instytutach badawczych, które pozostają w starym reżimie, i w całej Sieci Badawczej Łukasiewicz, będziemy mogli analizować i porównywać, które z tych rozwiązań są najbardziej efektywne. Ponieważ mam przyjemność być pełnomocnikiem pana premiera do spraw reformy instytutów badawczych, to mogę oczywiście przy tej okazji podkreślić, że wszystkie instytuty są dla nas równie cenne i będziemy wspierać również te instytuty badawcze, które nie będą funkcjonować w ramach Sieci Badawczej Łukasiewicz. Bardzo dziękuję.
ParlaMint-PL_2016-07-22-senat-23-3.u156	Dziękuję, Panie Marszałku. Panie Prezesie, na adres Krajowej Rady Radiofonii i Telewizji wpłynęły trzy skargi od obywateli, a nawet ugrupowań czy grup społecznych i politycznych. O pierwszej pan już wspominał – mam na myśli tę dotyczącą mojej osoby. Dziękuję za troskę, niemniej jednak muszę powiedzieć, że nie zadowala mnie odpowiedź w tej sprawie, jak i w dwóch innych, o których za chwilę powiem, ponieważ właściwie jej nie ma. Druga sprawa, którą zasygnalizowali mi telewidzowie, dotyczy audycji, w których zdaniem widzów wyraźnie zmanipulowano wypowiedź prezydenta Obamy podczas szczytu. A trzecia skarga dotyczy ukazywania przez telewizję publiczną niewłaściwych, zdaniem skarżących, autorów wejścia Polski do NATO. Jaka jest odpowiedź na te skargi obywateli? Czy instytucja skargi jest martwa?
ParlaMint-PL_2016-06-16-senat-20-2.u73	Pani Marszałek, Panie Prezesie, takie krótkie pytanie z prośbą o wyjaśnienie. Otóż po wojnie działały obozy, które początkowo niejako skierowane były przeciwko Niemcom, którzy pozostali w Polsce, ale później, do 1956 r., także przeciwko patriotom polskim. Jaka jest skala badań w tym obszarze? Czy prowadzone są dochodzenia? Bo jakoś nie znalazłem takich informacji.
ParlaMint-PL_2017-10-25-sejm-50-1.u240	Panie Marszałku! Wysoka Izbo! Panie Ministrze! Przedkładany projekt to w gruncie rzeczy groch z kapustą, cerowanie grubymi nićmi, z jednej strony pod szyldem uszczelniania systemu podatkowego, z drugiej - dostosowania do dyrektywy Unii Europejskiej, i wplecione wątki związane z kwotą wolną, z ryczałtem. Przysłowiowy groch z kapustą. Nie negując konieczności przeciwdziałania agresywnej optymalizacji poprzez wykorzystywanie finansowych instrumentów pochodnych czy też transferu zysków za granicę, warto zwrócić uwagę, że już dzisiaj funkcjonują instrumenty, które pozwalają na skuteczną walkę z takim procederem. Mamy przecież klauzulę do spraw unikania opodatkowania, mamy CFC, mamy ceny transferowe. Problem zdaje się bardzo poważny, jeśli chodzi o wykorzystanie istniejącego prawa, istniejących przepisów. Mam w jakiejś mierze także potwierdzenie, jeśli chodzi o te kwestie, w odpowiedziach na interpelacje, które do ministerstwa składałem. Rozumiem, ponad 40 mld wynosi luka w CIT, na tyle eksperci ją szacują, i na razie nie widać znaczących postępów, jeśli chodzi o jej ograniczanie, a kluczową rolę moim zdaniem powinna pełnić tutaj administracja podatkowa, kontrola podatkowa, wyposażona w przyzwoitą legislację, czego niestety o tej legislacji powiedzieć nie mogę, bo ona w dużej mierze dotyka... w zamiarze obliczona na karanie i wyłapywanie przestępców czy uniemożliwianie wyłudzeń, godzi tak naprawdę w uczciwych przedsiębiorców. I część tych rozwiązań budzi nasze wątpliwości. Przede wszystkim wyodrębnienie w ustawie o podatku dochodowym od osób prawnych źródła przychodów w postaci zysków kapitałowych oraz rozdzielenie dochodów uzyskiwanych z tego źródła od pozostałych dochodów podatnika czy wprowadzenie przepisów limitujących wysokość kosztów uzyskania przychodów związanych z umowami o usługi niematerialne. To jest to, co mówiłem. Chcecie ograniczyć wyłudzenia, ale tak naprawdę pogarszacie warunki gospodarowania wszystkich podatników. Mimo że tak jest, to te rozwiązania gotowi jesteśmy poprzeć, biorąc pod uwagę cel, jakim jest ograniczenie wyłudzeń i ograniczenie luki w podatku dochodowym od osób prawnych. Ale już formuła, którą tutaj proponujecie, czyli wprowadzenie... To jest problem, który skłania nas do głosowania przeciwko tej ustawie. Zgłaszamy stosowne poprawki. Nie zgadzamy się na wprowadzanie nowych podatków, które tak na dobrą sprawę dotkną wszystkie polskie rodziny. Jeśli pan pyta o to, jak korzystne jest to rozwiązanie, to w następstwie wprowadzenia tzw. minimalnego podatku dochodowego w odniesieniu do podatników posiadających nieruchomości komercyjne o znacznej wartości pojawia się nowy podatek, podatek przerzucalny, który ostatecznie obciąży polskie rodziny. Przypomnijcie sobie, pan poseł także, co obiecywaliście - że nie będziecie podnosić, nie będziecie tworzyć nowych podatków. A tylnymi drzwiami opodatkowujecie przedsiębiorców posiadających nieruchomości i to jest quasi-podatek od galerii handlowych oraz biurowców. Przy czym konstrukcja i umiejscowienie tego podatku zadziwiają najlepszych fachowców. Podatek dochodowy przy przychodzie jako podstawie opodatkowania, przy majątkowym w gruncie rzeczy charakterze, wartość początkowa jako próg kwalifikujący do opodatkowania. Naprawdę dreszcze przechodzą, jeśli chodzi o konstrukcję. I to wszystko jeszcze z naruszeniem konstytucyjnych zasad równości - art. 32 konstytucji, powszechności opodatkowania - art. 84. Druga kwestia, która budzi nasz opór, to także sygnalizowaliśmy w ramach posiedzenia komisji i tutaj nie ustąpimy, to jest likwidacja zwolnienia od podatku dochodowego usług rolnych świadczonych przez gospodarstwa rolne posiadające nadwyżki pracy uprzedmiotowionej, [[Dzwonek]] maszyn i urządzeń, bo to odbije się na kosztach usług, za które płacą polscy rolnicy, kilkaset tysięcy gospodarstw rolnych. Mam poprawki - w imieniu klubu Platforma Obywatelska chciałbym je zgłosić - które umożliwią nam, mam nadzieję, głosowanie za tym projektem. Dziękuję bardzo. [[Oklaski]]
ParlaMint-PL_2018-05-10-sejm-62-3.u267	Panie Marszałku! Wysoka Izbo! To jest właśnie poprawka wychodząca poza zakres podmiotowy ustawy. Wnioskodawcy, czyli klub PO, próbują uzasadnić, że kurator jest niby polityczny... [[Bo jest.]] ...natomiast wszyscy samorządowcy są bez barw partyjnych. Łódź chociażby, którą wymieniła przed chwilą pani poseł, to miasto zarządzane przez polityka Platformy Obywatelskiej, ale w wypowiedziach pani poseł ten polityk oczywiście nie jest politykiem, bo jest w barwach Platformy Obywatelskiej. [[Jest wybrany w demokratycznych wyborach.]] W związku z tym państwo uważają, że samorządowcy są apolityczni, bo są z Platformy, a wszyscy inni, którzy do Platformy nie należą, są polityczni i państwo chcą tych wszystkich innych wyeliminować z komisji konkursowych. Dziś kurator oświaty sprawuje nadzór merytoryczny nad działalnością szkół i tak samo prowadzenie szkoły pod względem technicznym powinno być uwzględniane przy powoływaniu osoby, która placówką oświatową ma kierować. Stąd utrzymanie dotychczasowych przepisów, że kurator w porozumieniu z samorządem powołują dyrektora, gdy komisja konkursowa nie rozstrzygnie [[Dzwonek]] konkursu...
ParlaMint-PL_2017-12-06-senat-51-2.u62	Dziękuję, Panie Marszałku. Swoje pytanie kieruję do pana senatora Augustyna po tym, co usłyszałem w tej chwili. Rozumiem, że stanowisko „Solidarności” i innych związków było… Jest to projekt rządowy. Mówił pan o budżetach samorządów, że będą, co jest jednoznaczne, mniejsze wpływy, jeżeli chodzi o samorząd. Rozumiem, że to jest projekt rządowy i powinna się zebrać Komisja Wspólna Rządu i Samorządu Terytorialnego i zająć stanowisko w tej sprawie. W takim razie chciałbym pana zapytać, jakie było stanowisko Komisji Wspólnej Rządu i Samorządu Terytorialnego.
ParlaMint-PL_2016-01-29-senat-09-2.u586	Dziękuję, Pani Marszałek. Panie Ministrze, ja oczywiście, zadając pytanie, opieram się głównie na opiniach osób o wysokich kompetencjach, które kwestionują bezstronność prokuratury, a zwłaszcza przyszłego prokuratora generalnego i jego najbliższych współpracowników. Moje pytanie dotyczy art. 106 §3. W opinii prokuratora generalnego możliwość delegowania prokuratora bez jego zgody – już nie będę się tu mścił na sformułowaniu „na okres 12 miesięcy w ciągu roku”… [[Czas, czas!]] …może prowadzić do pozaprocesowego wpływu na niezależność prokuratora. Po pierwsze, można odsunąć go w ten sposób od sprawy, po drugie, można go zastraszyć, zagrozić, że się go przeniesie na drugi koniec Polski na cały rok, i po trzecie, można… zachodzi obawa, że interpretacja wspomnianego przepisu może wytworzyć praktykę nawet permanentnego utrzymywania kogoś w delegacji: teraz w Bieszczady, a potem na Wybrzeże. [[Pytanie!]] [[Panie Senatorze, pytanie.]] Moje pytanie jest takie: czy rzeczywiście nie pojawia się tutaj możliwość pozaprocesowego wpływu na niezależność prokuratorów?
ParlaMint-PL_2021-10-07-senat-31-1.u365	Bardzo dziękuję za umożliwienie mi zabrania głosu, Panie Marszałku. To była ciekawa wypowiedź, dlatego bardzo chciałem tutaj ustosunkować się do niej. Panie Senatorze, ma pan działkę na Mazurach, 60 arów… [[Nie na Mazurach, w Lubuskiem.]] W Lubuskiem, przepraszam. Źle usłyszałem. Ma pan tę działkę, 60 arów. Jeśli dla tej działki jest stworzony miejscowy plan zagospodarowania przestrzennego… Gdyby był i umożliwiał budowę domu, to mógłby pan planować taką budowę. Jeśli nie ma, a chciałby pan skorzystać z tej ustawy, to w promieniu 200 m od tej działki musi być jakaś inna zabudowa, żeby gmina mogła określić warunki zabudowy. Jeśli uzyska pan warunki zabudowy dla tej działki… A ta działka oczywiście może być, powiedzmy, na terenie zalewowym. Jeśli jest na terenie w jakiś sposób chronionym, typu obszar chronionego krajobrazu itd., to gmina będzie musiała wystąpić do odpowiednich organów o opinię w tej sprawie, o uzgodnienie tych warunków zabudowy. Jeśli uzyska pan w końcu te warunki… Są na to 21 dni, może to trwać dłużej, jeśli po drodze będą uzgodnienia. A więc, jeśli uzyska pan te warunki, to na ich podstawie będzie pan mógł wybudować to, co w tych warunkach określi gmina. Kompetencja gminy w tym zakresie będzie zachowana. To jest to, o czym pan też mówił, gdy był pan samorządowcem – budowa, zabudowa w pana miejscowości, domek przy domu, wszystko ładnie. Czy ktoś może coś z tyłu wybudować? My tej kompetencji ładu przestrzennego i planów zagospodarowania nie odbieramy gminom. To gmina decyduje… [[Może odmówić.]] To gmina decyduje w planie zagospodarowania miejscowego lub w warunkach zabudowy, czy można wybudować dom z tyłu, czy nie można. Jeśli gmina określi, że działka budowlana obejmująca 1 tysiąc m może mieć tylko jeden budynek, to nie będzie można. My prawem budowlanym nie regulujemy tego w tym zakresie. To jest kompetencja gminy. [[Rozmowy na sali]] Mówi pan o takiej narracji, że zły urzędnik… My takiej narracji nie stosujemy. My mówimy, że urzędnik ma teraz dużo pracy do wykonania przy warunkach zabudowy. Wysyłanie całej korespondencji, czekanie na tzw. zwrotki, w ogóle określenie obszaru, czy taki, czy taki… Jest naprawdę mnóstwo różnych zadań. My tutaj maksymalnie upraszczamy procedurę administracyjną do wykonania przy tzw. wuzetce, bo chcemy, żeby urzędnik… Wiemy, że urzędnik ma dużo pracy, dlatego możliwie to skracamy, zmniejszamy ilość pracy, ułatwiamy tę pracę, stosujemy uproszczoną procedurę k.p.a. Wszystkie te kwestie, o których mówiłem, są po to, żeby urzędnik mógł się wyrobić w tych 21 dniach. My tego nie mówimy… Wiemy, że według dotychczasowej procedury tego by się nie dało wykonać w 21 dni, dlatego to upraszczamy. Chodzi o to, żeby wykonanie tego w 21 dni było możliwe. Mówił pan o PINB-ach, że jest kłopot… Mam nadzieję – to chyba już jest przesądzone – że w przyszłym roku w PINB-ach będą dosyć spore podwyżki. Cieszę się bardzo z tego, bo PINB-y faktycznie potrzebują wzmocnienia. Do 70-metrowego domu musi pan mieć projekt wykonany przez projektanta. Jeśli chce pan wybudować ten dom jednorodzinny wolnostojący – 70 m zabudowy, maksymalnie 2-kondygnacyjny – to musi pan mieć projekt wykonany przez projektanta. Tak jak powiedziałem, będzie pan mógł go ściągnąć ze strony GUNB za złotówkę – ale adaptację musi pan wtedy i tak zlecić projektantowi – albo to projektant musi panu zaprojektować ten dom. Nie ma innego wyjścia. [[Ale będzie odbiór czy nie będzie odbioru?]] Będzie odbiór. [[… Kto ten odbiór będzie robił — ja tego nie doczytałem.]] Proszę pana, wszystkie przepisy, które są w prawie budowlanym, trzeba czytać łącznie. Pan dostał ustawę, która jest zmianą. Kiedy my ją wprowadzimy, uchwalimy, to opublikowany będzie jednolity tekst ustawy i w tym jednolitym tekście będzie pan miał wszystkie dotychczasowe wymagania, całe prawo. Pozostałe elementy prawa budowlanego funkcjonują łącznie, wobec czego jeśli chodzi o drogę dojazdową, o media, to wszystkie te przepisy, które funkcjonują, dalej będą funkcjonowały, my w tym zakresie nic nie zmieniamy. Dziękuję bardzo, Panie Marszałku. Mam nadzieję, że na wszystkie wątki wspomniane przez pana senatora odpowiedziałem.
ParlaMint-PL_2019-02-26-senat-74-1.u213	Bardzo dziękuję. Bardzo proszę, senator Rafał Ślusarz, sprawozdawca Komisji Spraw Zagranicznych i Unii Europejskiej. Czy jest pan senator? Proszę bardzo. Proszę o sprawozdanie.
ParlaMint-PL_2016-04-13-sejm-16-2.u59	Pani Marszałek! Państwo Posłowie! Bardzo dziękuję za zainteresowanie sprawą. Panie pośle, myślę, że pan wie, tak mi się wydaje, że to jest temat na... Ja byłbym w ogóle bardzo wdzięczny za oddzielną komisję w tej sprawie, posiedzenie komisji, dlatego że przy całym szacunku dla pana posła bardzo trudno wyczerpać tę tematykę, która pana interesuje, w formule pytań poselskich. To znaczy powiem w ten sposób. My odziedziczyliśmy ten projekt w stanie, powiedziałbym, takiej dezintegracji operacyjno-intelektualnej itd., dlatego że z uwagi na nadchodzące wybory, z uwagi na to, że tam jest generalnie, tak jak pan poseł wie czy państwo doskonale wiedzą, iluś aktorów tego procesu i pewnie problemy związane z budową tego systemu wynikają z tego, że jest to system, który musi zintegrować funkcjonalność centralnej bazy, za wytworzenie której odpowiada Centralny Ośrodek Informatyki podlegający ministrowi cyfryzacji, z bazami lokalnymi, z systemami informatycznymi: pojazd i kierowca, które są prowadzone, które funkcjonują na poziomie starostw powiatowych, czyli ok. 400 ośrodków, jak również z instytucjami, które nazywają się nie „łord”, tylko WORD, czyli wojewódzkimi ośrodkami ruchu drogowego oraz ośrodkami szkolenia kierowców... Pewnie cała trudność tego procesu polega na tym, że za wytworzenie części oprogramowania odpowiedzialny jest Centralny Ośrodek Informatyki, on tworzy centralną bazę w tym procesie, natomiast za część oprogramowania odpowiada Polska Wytwórnia Papierów Wartościowych, która produkuje systemy informatyczne wspomagające jej funkcjonowanie i obsługę procesów zarówno przez starostów, jak i przez wojewódzkie ośrodki ruchu drogowego oraz ośrodki szkolenia kierowców. I teraz co od początku my zrobiliśmy? Co my zrobiliśmy? My jesteśmy właścicielami biznesowymi tego projektu od początku stycznia. Co my zrobiliśmy w ramach tego procesu? Doprowadziliśmy do czegoś, co... Wydaje się, że to jest aż niemożliwe, że tego nie było - nie było zawarte porozumienie pomiędzy ministerstwem prowadzącym projekt a Polską Wytwórnią Papierów Wartościowych. Uzgodniliśmy treść tego porozumienia ze strony ministra cyfryzacji. Ono zostało podpisane i wysłane do podpisu do Polskiej Wytwórni Papierów Wartościowych. Mam informację, że przeszło cały zestaw paraf, uzyskiwanie wszelkich niezbędnych paraf i jest na etapie poprzedzającym złożenie podpisu przez członków zarządu. Dlaczego to jest takie ważne porozumienie? Dlatego, że to porozumienie zawiera szczegółowy, 37-punktowy harmonogram, w którym są odpowiedzi na te detaliczne kwestie, o które pan poseł pyta. A więc mamy, stworzyliśmy ramy funkcjonalne, powiedziałbym, jesteśmy dwoma głównymi aktorami tego procesu, czyli minister cyfryzacji i PWPW są umówieni co do tego, jak współdziałać. To jest wymiar taki, powiedziałbym, organizacyjny, czyli ustawienie tego procesu. Potem mamy wymiar legislacyjny, bo musimy pamiętać, że ustawa zmieniająca i odraczająca wejście w życie CEPiK-u przewiduje wydanie 39 rozporządzeń wykonawczych. Cztery z nich są fakultatywne, natomiast 35 tych rozporządzeń jest obligatoryjnych. 30 z nich wydaje minister cyfryzacji, pięć z nich wydaje minister infrastruktury i budownictwa. My rozpoczęliśmy od tego, że uzgodniliśmy z Polską Wytwórnią Papierów Wartościowych, które z tych rozporządzeń są najistotniejsze. Uzgodniliśmy grupę ośmiu rozporządzeń, takich „must”, które musiały być przyjęte, po to żeby potem nie mieć zakłóceń co do tego, że na skutek tego, że nie mieliśmy uzgodnionych pewnych regulacji, np. prace programistyczne mogą być wstrzymane albo utrudnione. I ta grupa tych ośmiu rozporządzeń została... To znaczy na dzień dzisiejszy z 30 obligatoryjnych dla ministra cyfryzacji mamy już 13 wydanych. Nad pozostałymi 17 trwają intensywne prace, które są generalnie na różnym etapie itd. Powiem tak: monitorujemy przebieg tego procesu i mamy takie poczucie, że wiemy, w którym miejscu jest to rzeczą, która... Pewnie właśnie dlatego bardzo dziękuję za takie pytanie, bo tego typu pytania powodują, że człowiek zaczyna się zastanawiać, czego jeszcze nie zrobił. Praktyczna konsekwencja jest taka, że będziemy się kontaktować z Ministerstwem Infrastruktury i Budownictwa, żeby zapytać, gdzie oni są z tymi swoimi pozostałymi pięcioma rozporządzeniami, żeby to wszystko w jednym czasie się zadziało. A więc to jest wymiar legislacyjny. Wymiar komunikacji z użytkownikami systemu, co według mnie jest w ogóle, patrząc na to, w jaki sposób był wdrażany system rejestrów państwowych i aplikacja: źródło... Nie wiem, czy państwo znają losy, że tak powiem, bazy usług urzędu stanu cywilnego i historię, w jaki sposób, że tak powiem, poprawiła się obsługa interesantów w urzędach stanu cywilnego. Mamy, że tak powiem, całą lekcję, całą masę praktycznych wskazówek, jak nie należy przeprowadzać projektów informatycznych z udziałem użytkowników po stronie urzędników samorządowych. A więc w momencie, w którym jesteśmy w tej chwili, odbywają się testy integracyjne pomiędzy Polską Wytwórnią Papierów Wartościowych a Centralnym Ośrodkiem Informatyki. W harmonogramie procesu, który mamy przewidziany, pomiędzy sierpniem a październikiem przewidujemy testy, w środowisku testowym realizowanie pilotażu z udziałem zarówno starostw powiatowych, jak i wojewódzkich ośrodków ruchu drogowego i ośrodków doskonalenia kierowców. Czyli, powiedzmy, mamy tak zaplanowany ten proces, żeby dać wszystkim użytkownikom szansę sprawdzenia tego, jak to działa, funkcjonuje, i wymiany uwag z nimi. Wydaje nam się, że powinno nam wystarczyć czasu. Za tydzień jedziemy z szeroką delegacją Ministerstwa Cyfryzacji i Centralnego Ośrodka Informatyki - środowisko starostów co pół roku urządza takie konferencje, na które zjeżdżają się osoby, które zajmują się właśnie tą tematyką [[Dzwonek]] - żeby porozmawiać o tym, w jakim jesteśmy momencie. Dbamy o komunikację ze stroną społeczną, bo nie budujemy tego systemu dla siebie, tylko budujemy go dla użytkowników, dla obywateli, tak żeby finalnie było im wygodnie. No więc, powiedziałbym, że omówiłem wymiar organizacyjny, wymiar legislacyjny, wymiar testowy na tyle, na ile mogę. Nie wiem, na ile jestem w stanie...
ParlaMint-PL_2015-12-29-sejm-07-1.u260	Dziękuję bardzo. Pani Marszałek! Wysoka Izbo! Pani Minister! Tą zmianą w systemie oświaty robimy krok do tyłu i zamieszanie w szkołach na 2 lata. Czy rewolucje Prawa i Sprawiedliwości w systemie oświaty są tzw. dobrą zmianą? Rodzicom towarzyszą wątpliwości i niepokój, m.in. w zakresie możliwości złożenia wniosku o pozostawienie dziecka w klasie pierwszej na drugi rok. Jak będzie wyglądała praca tych uczniów w kolejnym roku? Czy czeka ich powtarzanie dwa razy tego samego materiału, czy może będą realizowały inną podstawę programową przygotowaną przez Prawo i Sprawiedliwość? Czy ministerstwo posiada jakiekolwiek ekspertyzy na temat konsekwencji emocjonalnych powtarzania przez dziecko 6-letnie klasy pierwszej? W optymistycznych wizjach samorządy wielu miast Polski zwracają uwagę... Mam tu m.in. informację ze swojego miasta, Suwałk, 68-tysięcznego miasta, gdzie pokazuje się w analizach [[Dzwonek]] ...
ParlaMint-PL_2016-04-01-sejm-15-3.u63	Dziękuję bardzo za wystąpienie. O wystąpienie w imieniu klubu Platforma Obywatelska poproszę pana posła Tomasza Lenza. Bardzo proszę.
ParlaMint-PL_2020-02-13-sejm-05-2.u239	Pani Marszałek! Wysoka Izbo! W mojej ocenie wielce niesprawiedliwe jest to, żeby wychowankowie rodzin zastępczych, których opiekunowie traktują tak jak swoje własne dzieci, musieli płacić podatek od darowizny. Dlatego uważam, że wychowankowie powinni mieć taką samą możliwość jak dzieci biologiczne lub pasierbowie. Należą się ogromne wyrazy szacunku i uznania dla wszystkich zastępczych rodzin i to one same powinny decydować o swoim majątku, o tym, komu go przekażą, ale ich dzieci, wychowankowie nie mogą być dyskryminowani i karani podatkiem. Panie Pośle Cymański! Jestem w Sejmie trzecią kadencję i po raz pierwszy zgadzam się z panem posłem. Czekam na wspólne pozytywne głosowanie i bardzo dziękuję za taką pozytywną wypowiedź. [[Dzwonek]] Dziękuję również mojej koleżance z ławy sejmowej Henryce Krzywonos za tę ustawę. Dziękuję bardzo. [[Oklaski]] Dziękuję.
ParlaMint-PL_2018-04-11-sejm-61-1.u398	Pani Marszałek! Wysoka Izbo! Ta ustawa właściwie jest pustą ustawą. Ona ma na celu tylko zmylenie czy zamydlenie oczu Komisji Europejskiej po to mianowicie, żeby można było tam już teraz mówić, że wyroki są opublikowane. Będą publikowane wyroki w sprawie ustaw, które już nie istnieją, nie mają więc istotnego znaczenia, natomiast zasadnicze sprawy, które podnosi Komisja Europejska w swoich rekomendacjach, nie są zupełnie rozwiązane, również te, które wynikły z zakwestionowanych ustaw o Trybunale Konstytucyjnym. Wprowadza się tutaj, o czym już była mowa, kontrolę nad Trybunałem Konstytucyjnym i jego orzeczeniami. Nie wiem, Rada Ministrów czy sam prezes Trybunału Konstytucyjnego będą orzekać, które to wyroki, orzeczenia Trybunału Konstytucyjnego są wydane zgodnie z prawem, a które są wydane z naruszeniem prawa, a w związku z tym które będą publikowane, a które nie będą [[Dzwonek]] publikowane. No takich uprawnień oczywiście w konstytucji nie ma. Ta ustawa jest zupełnie...
ParlaMint-PL_2016-11-30-sejm-31-2.u277	Szanowny Panie Marszałku! Panie Ministrze! Wysoka Izbo! W imieniu klubu Polskiego Stronnictwa Ludowego mam przyjemność przedstawić stanowisko wobec sprawozdania komisji o rządowym projekcie ustawy o zmianie ustawy o pomocy społecznej, druki nr 998 i 1001. Szanowni Państwo! Nowela wprowadza od 1 stycznia 2017 r. możliwość przyznania zasiłku stałego za okres przed uzyskaniem orzeczenia o stopniu niepełnosprawności. Świadczenie niejako będzie wydawane wstecz, ale na określonych przepisami zasadach. Obecnie świadczenia przyznaje się i wypłaca od miesiąca, w którym został złożony wniosek wraz z wymaganą dokumentacją - w tym przypadku chodzi o aktualne orzeczenie o stopniu niepełnosprawności. Dopiero wówczas gdy starający się o świadczenie złoży wszystkie dokumenty i otrzyma orzeczenie o niepełnosprawności, wszczyna się postępowanie o przyznanie zasiłku. Przepisy te wzbudzały jednak wątpliwości konstytucjonalistów, pojawiła się obawa, że naruszają one prawa niepełnosprawnych do pomocy. Biorąc pod uwagę fakt, że zasiłek stały bezwzględnie powinien przysługiwać osobie niezdolnej do pracy, a znajdującej się w trudnej sytuacji dochodowej, sprawę skierowano do Trybunału Konstytucyjnego. Trybunał sposobem przyznawania zasiłków osobom niepełnosprawnym ze znacznym stopniem niepełnosprawności zajął się w październiku ub.r. W wyniku wyroku trybunału wprowadzono możliwość przyznania zasiłku stałego za okres przed uzyskaniem orzeczenia o stopniu niepełnosprawności. Do wniosku o zasiłek stały trzeba będzie dołączyć potwierdzenie złożenia wniosku o wydanie orzeczenia o niepełnosprawności. Szanowni Panie i Panowie Posłowie! To także dobra okazja do tego, by wrócić do tematu trybunału jako instytucji. Obecnie rządzący dążą do zablokowania lub rozmontowania sądu konstytucyjnego, stąd przy tym projekcie mój apel do posłów PiS: Ludzie, przejrzyjcie na oczy. To właśnie do trybunału często zwracają się ludzie, którzy mają wątpliwości, czy w ich przypadku przepisy prawa są takie, jakie być powinny, albo czy państwo dba odpowiednio o interes społeczny ich grupy. Blokując lub niszcząc trybunał, PiS odbiera takim właśnie ludziom możliwość udziału w tworzeniu dobrego dla obywateli prawa. Przemyślcie to jeszcze. Proszę w imieniu Polaków. Klub Polskiego Stronnictwa Ludowego nie dyskutuje z wyrokami trybunału, dlatego proponowane zmiany poprze. Dziękuję bardzo. [[84 wyroki niezrealizowane.]]
ParlaMint-PL_2016-03-09-sejm-13-1.u22	Pani Marszałek! Wysoka Izbo! Przepisy nie precyzują tego, czy wnioskodawca ubiegający się o dopłaty musi posiadać tytuł prawny do gruntów. Rodzi to obawę o ciągłą praktykę bezumownego użytkowania gruntów należących do Zasobu Własności Rolnej Skarbu Państwa i ubiegania się o dopłaty bezpośrednie. Cierpią na tym oszukani rolnicy, właściciele gruntów oraz budżet państwa. W jaki sposób mają państwo zamiar wyeliminować ten przestępczy proceder? Dziękuję.
ParlaMint-PL_2018-07-20-sejm-67-3.u501	Bardzo dziękuję. Panie Marszałku! Panie Premierze! Wysoka Izbo! To, że ustawa uderza w demokrację, jest oczywiste, natomiast oprócz tego w szczegółach ustawa jest pełna takich absurdalnych przepisów. Jeżeli prawdą jest to, że tą nowelizacją realizujecie interes kilku prokuratorów, to realizujecie także taki zwykły klientelizm polityczny właśnie w stosunku do tamtej grupy. Chcę o tym powiedzieć, zapytać o tę absurdalność. Panie ministrze, jaki jest sens w tym, żeby wszyscy wypełniali te oświadczenia, o których mowa w tym przepisie? Czy nie wystarczy, że wypełnią je wyłącznie ci, którzy mają dwa obywatelstwa? Inaczej jest to zasada znana z socjalizmu. Socjalizm to jest taki ustrój, który bohatersko rozwiązuje problemy, które sam stworzył. Tutaj jest dokładnie tak samo. Państwo będą wymagali od kilkunastu tysięcy sędziów oświadczeń, a później zawalicie tymi oświadczeniami administrację sądową i zamiast [[Dzwonek]] zajmować się problemami ludzi, ona będzie analizowała te oświadczenia. [[Oklaski]]
ParlaMint-PL_2015-12-30-sejm-07-2.u62	Panie Marszałku! Wysoka Izbo! Analiza projektu budzi duże obawy, że zrealizuje się czarny scenariusz, czyli pełna inwigilacja obywateli. Zastrzeżenia budzi brak skutecznego mechanizmu badania zgodności z prawem stosowania katalogu środków kontroli operacyjnej przez zewnętrzny i niezależny od organów władzy wykonawczej podmiot, a także możliwość stosowania kontroli w odniesieniu do szerokiego katalogu przestępstw umyślnych ściganych z oskarżenia publicznego, a więc może dotyczyć to również, powiedzmy, błahych czynów. Wobec tego mam pytanie: Dlaczego projekt nie przewiduje precyzyjnego wskazania rodzaju przestępstw, które mogą uzasadniać stosowanie tych czynności? I jeszcze jedno. Jeżeli obywatel zgodnie z projektem nie będzie poinformowany o zarządzonej wobec niego kontroli, nie będzie mógł złożyć zażalenia co do przeprowadzonych wobec niego czynności. Czy nie jest to zbyt daleko idąca ingerencja w prawa i wolności człowieka i obywatela? Dziękuję. [[Oklaski]]
ParlaMint-PL_2016-06-08-sejm-20-1.u297	Do głosowania nad projektem uchwały przystąpimy w bloku głosowań. Przystępujemy do rozpatrzenia punktu 8. porządku dziennego: Sprawozdanie Komisji Gospodarki i Rozwoju o poselskim projekcie uchwały w sprawie ustanowienia dnia 21 czerwca Ogólnopolskim Dniem Przedsiębiorcy (druki nr 386 i 535). Proszę pana posła Marka Matuszewskiego o przedstawienie sprawozdania komisji. Musimy chwilkę poczekać na pana posła, który zmierza tu z posiedzenia komisji. [[Głos z sali: Przerwa?]] Proszę państwa, ogłaszam kilkuminutową przerwę. Czekamy na posła sprawozdawcę. [[Przerwa w posiedzeniu od godz. 16 min 53 do godz. 16 min 54]] Wznawiam obrady. Rozpatrujemy punkt 8. porządku dziennego. Proszę pana posła Marka Matuszewskiego o przedstawienie sprawozdania komisji. Bardzo proszę.
ParlaMint-PL_2017-05-25-sejm-42-2.u24	Panie Marszałku! Wysoki Sejmie! Słusznie pan poseł zauważył, że nie należy upolityczniać sporu dookoła festiwalu w Opolu. W związku z tym nie widzimy możliwości, żeby minister kultury i dziedzictwa narodowego, który jest politykiem, angażował się w ten spór w jakikolwiek sposób. Jeśli zaś chodzi o pogodzenie telewizji i artystów, to uważam, że artyści i telewizja nie mogą żyć bez siebie, ponieważ stanowią swego rodzaju małżeństwo i jest takie założenie, wychodzę z założenia, że w spory małżeńskie nie należy wchodzić. Poczekajmy, pewnie się i tak pogodzą. Dziękuję bardzo. [[Genialne, panie ministrze. Jak w małżeństwie jednopłciowym.]]
ParlaMint-PL_2016-03-16-senat-13-1.u83	Proszę pana, przede wszystkim sądownictwo jest niezależne. Prokuratura wówczas była niezależna. Prokuratorem generalnym była osoba wskazana przez świętej pamięci pana prezydenta Lecha Kaczyńskiego. W związku z tym Platforma – bo tak się pan zwraca – z tym wspólnego nie miała nic, bo ani nie oskarżała, ani nie miała wpływu na oskarżenie, ani nie miała wpływu na rozstrzyganie spraw. Niewątpliwie karalną kwestią – nie teoretyczną, to chciałem powiedzieć – jest zdobywanie dowodów w sposób nieprawidłowy, w sposób przestępczy. I Policja bardzo często łamie prawo, o czym słyszymy, i to obojętnie, w jakim systemie. Ja nie chcę obarczać w tej chwili Policji czy ministra odpowiedzialnego za Policję, bo takie sytuacje zdarzały się w każdym systemie. Norma ma charakter abstrakcyjny, ona ma dotyczyć wszystkich sytuacji. Ma chronić obywatela i sądy, i prokuraturę przed pokusami przede wszystkim prowokacji. Mieliśmy na to dowody w postaci orzecznictwa sądowego, jeśli chodzi o tę kwestię, że zakaz dotyczący niekorzystania z owoców zatrutego drzewa nie jest bezwzględny, on nie jest taki bardzo szeroki, on jest wąski. Ale chodzi o to, że nie można a priori tej zasady wyeliminować. O to tu chodzi.
ParlaMint-PL_2021-10-07-senat-31-1.u190	I drugie pytanie, które chcę zadać. A co się stanie w przypadku takiej pomocy, bo w ustawie jest określenie „pomoc”… [[„Pomoc”, tak.]] …jeżeli ktoś ulegnie wtedy wypadkowi przy pracy? Jak to będzie traktowane wówczas przez organy?
ParlaMint-PL_2021-05-19-sejm-30-1.u103	Pani Marszałek! Wysoki Sejmie! Tak jak już pan Wiesław Szczepański zaznaczył w stanowisku klubu Lewica, forma społecznej agencji najmu była praktykowana z sukcesem w Poznaniu, który reprezentuję, zresztą ten projekt był realizowany z inicjatywy Klubu Radnych Lewicy, którego miałam wówczas przyjemność być przewodniczącą. Nie dotyczy on mieszkań deweloperskich, lecz istniejących mieszkań w zasobie kamienic prywatnych i pozwolił realizować pomoc mieszkaniową tym osobom, którym gmina chciała pomóc, a dla których nie miała wystarczającej ilości mieszkań. On się bardzo udał, ale został zahamowany przez zmiany w ustawie o prawach lokatorów i Poznań czeka z utęsknieniem na ten projekt, który (Dzwonek) umożliwi powrót do tej praktyki. Natomiast ta forma nie jest rozwiązaniem wszystkich problemów mieszkaniowych, to jest jedna z form i byłaby bardzo oczekiwana. Jednak na pewno kwota, która jest przewidziana w budżecie, 9 mln, i to za 10 lat, jest zupełnie niewystarczająca, bo sam Poznań w ciągu roku wydawał 1,5 mln na takie wypłaty. [[Oklaski]]
ParlaMint-PL_2020-12-10-sejm-22-2.u186	Panie Marszałku! Wysoka Izbo! Wielce czcigodny poseł Lewicy się tutaj upomniał o sprawy samorządów, zresztą bardzo słusznie, bo to wykracza oczywiście poza materię tej szczególnej ustawy, ale rząd często wtrąca się w sprawy samorządów, odbiera samorządom ich uprawnienia. Ale też sprawa idzie i w drugą stronę. Widzę z przerażeniem, że samorządy krytykują politykę państwa. W tej chwili konkretnie krytykują politykę tej Izby, co jest absolutnie niedopuszczalne. W normalnym państwie samorząd, który coś takiego robi, dostaje upomnienie. Jak zrobi to po raz drugi, to się go rozwiązuje, powołuje komisarza i robi nowe wybory, bo inaczej Polska przestanie być państwem... To już nawet nie będzie państwo z tektury, tylko państwo z rozwałkowanego puzzla. Dziękuję za uwagę, panie marszałku. [[Oklaski]]
ParlaMint-PL_2019-04-12-sejm-80-2.u64	Pani Marszałek! Rzeczywiście ludzie pracujący w Zamojskich Zakładach Zbożowych mogą spać spokojnie. Dementuję te informacje z trybuny sejmowej, a osobom, które je rozpowszechniały, przekazałem takie informacje, żeby więcej tego nie czyniły. Dziękuję bardzo.
ParlaMint-PL_2020-12-16-senat-19-1.u140	Pani Marszałek! Panie Ministrze! Ja mam takie zapytanie, że tak powiem, troszkę z boku. Jestem samorządowcem, który ponad 21 lat był wójtem i starostą, i jest mi trochę przykro z powodu zamiany Funduszu Dróg Samorządowych na Rządowy Fundusz Rozwoju Dróg. No, pan to uargumentował, ale ta argumentacja w żaden sposób mi nie pasuje, ponieważ w Rządowym Funduszu Rozwoju Dróg nie ma żadnych dróg krajowych, nie ma autostrad, nie ma nic… Tu chodzi tylko o drogi samorządowe. Dlaczego tak to zostało zmienione? Wydaje mi się, że to jest robione dla podkreślenia tego, że to rząd daje. Chyba to jest taka główna, że tak powiem, przesłanka tej zmiany. A te argumenty, o których pan mówił, argumenty, że drogi będą wszędzie, że będzie rozwój… Oczywiście, że tak będzie. Tylko po co to zmieniać? To takie pytanie na marginesie tej ustawy.
ParlaMint-PL_2018-06-14-sejm-64-1.u522	Panie Marszałku! Wysoka Izbo! Dlaczego ten projekt ustawy w ogóle się pojawił? Jest to odzew na to, co dzieje się w przynajmniej kilku miastach w Polsce, i na to, co proponują mieszkańcy zaniepokojeni działaniem niektórych zakładów przemysłowych. Okazuje się, że część produktów uznanych w pewnym momencie przez marszałków województw... Oni na zasadzie tzw. milczącej zgody, nie wydając decyzji administracyjnej, a tak naprawdę tylko i wyłącznie nie rozpatrując wniosku składanego przez część przedsiębiorców, pozwalali na to, aby niektóre produkty i substancje nie zostały uznane za odpady, być może nawet i odpady niebezpieczne, tylko aby uznano je za produkt uboczny, który może podlegać dalszemu przetwarzaniu, np. spalaniu, bez zachowania szczególnych środków ostrożności. To powoduje, że w ocenie dużej części mieszkańców np. Mielca czy Szczecinka są bardzo poważne problemy z zachowaniem czystości powietrza. Dlatego domagają się już od dłuższego czasu zaostrzenia przepisów ustawy o odpadach oraz o ochronie środowiska, tak aby można było monitorować to, co się dzieje w tego typu zakładach, w znacznie szerszym stopniu niż dotychczas, bo dotąd możliwa była tak naprawdę tylko wyrywkowa kontrola, podczas której nie jest się w stanie zawsze stwierdzić, co się dzieje w zakładzie i jakiego rodzaju substancje, być może także niebezpieczne, wydobywają się choćby z kominów. Z drugiej strony mieszkańcy ci domagali się zmiany procedury przyznawania statusu tzw. produktu ubocznego dla substancji czy przedmiotów powstających w wyniku różnego rodzaju produkcji. Stąd posłowie Klubu Parlamentarnego Prawo i Sprawiedliwość zgłosili projekt ustawy, który wychodzi naprzeciw tego typu oczekiwaniom oraz próbuje zaradzić niebezpieczeństwom, które już istnieją. Pierwsza część przewiduje właśnie możliwość monitorowania w znacznie szerszym zakresie tego, jakiego rodzaju substancje ulatniają się w zakładach, które przetwarzają czy spalają produkty uboczne wychodzące poza dyrektywę unijną, ale dyrektywa unijna na to pozwala. W drugiej części natomiast znacznie modyfikujemy sposób wydawania decyzji pozwalających na traktowanie danych substancji czy produktów za produkty uboczne, czyli takie, które nie muszą mieć bardzo zaostrzonych rygorów co do dalszego przetwarzania. Zamiast milczącej zgody marszałka, jak to było dotąd, wprowadzamy konieczność wydania decyzji przez marszałka województwa i przy podejmowaniu tejże decyzji marszałek musi się posiłkować opinią wojewódzkiego inspektora ochrony środowiska, który w szczególnych wypadkach może przeprowadzić kontrolę, tak aby sprawdzić, jakie są właściwości danego produktu i czy może być on uznany za produkt uboczny, czy raczej powinien być traktowany jako odpad i wtedy należałoby stosować bardziej szczegółowe reguły. Chcemy również doprowadzić do tego, aby w przypadku wszystkich produktów ubocznych, które dotąd były w Polsce zgłaszane, a taka możliwość istnieje od roku 2013, ponownie przeprowadzić całą procedurę, ponieważ dotąd praktycznie wszystkie zgłoszenia - tak przynajmniej wynika z danych Ministerstwa Środowiska - były wydawane na mocy milczącej zgody, czyli nie było decyzji administracyjnej, która jednoznacznie wskazywała, jakiego rodzaju produkty i dlaczego mogą być traktowane jako produkty uboczne. Chcemy doprowadzić do tego, aby wszystkie pozwolenia zostały zweryfikowane. Jeżeli one były zgłoszone zgodnie z zasadami i wszystkie dane i badania, które musiały być przy tym przeprowadzone, nie będą budziły wątpliwości, to wydanie kolejnej decyzji marszałka województwa w tej sprawie nie powinno budzić żadnych wątpliwości i powinna być ona wydana bardzo szybko. Zgodnie z Kodeksem postępowania administracyjnego będzie na to 30 dni, a w szczególnie uzasadnionych wypadkach - 60 dni. Obecność wojewódzkiego inspektora ochrony środowiska ma zabezpieczyć przed sytuacją, w której produkty niebezpieczne dla zdrowia ludzi i środowiska mogłyby być spalane w sposób uniemożliwiający usunięcie tych fatalnych czy niebezpiecznych dla ludzi skutków. Chcemy, aby ten okres, w którym przedsiębiorstwa zainteresowane uzyskaniem zgody na traktowanie danej substancji bądź produktu jako produktu ubocznego miały pół roku na uzyskanie zgody marszałka województwa... Rozumiemy, że w niektórych sytuacjach, jeżeli decyzja marszałka będzie negatywna, przedsiębiorcy powinni oczywiście mieć możliwość odwołania się od takiej decyzji. Stąd przewidujemy, że to minister środowiska będzie instancją odwoławczą od decyzji urzędu marszałkowskiego. Chcemy, aby ustawa w miarę szybko weszła w życie, w związku z czym proponujemy tutaj ten tradycyjny 14-dniowy termin. [[Dzwonek]] Jako klub parlamentarny proponujemy, aby ze względu na interes społeczny ta ustawa została przez Wysoką Izbę przyjęta.
ParlaMint-PL_2019-02-21-sejm-77-4.u358	Dziękuję bardzo. Pani Marszałek! Panie Ministrze! Wysoka Izbo! W imieniu kluby Kukiz’15 mam zaszczyt przedstawić stanowisko wobec sprawozdania Komisji Rolnictwa i Rozwoju Wsi odnośnie rządowego projektu ustawy o zmianie ustawy o wspieraniu rozwoju obszarów wiejskich z udziałem środków Europejskiego Funduszu Rolnego na rzecz Rozwoju Obszarów Wiejskich w ramach Programu Rozwoju Obszarów Wiejskich na lata 2014–2020 oraz niektórych innych ustaw, jest to druk nr 3202. Celem projektu jest zaradzenie problemowi, jakim jest utrudniony dostęp rolników do zewnętrznych źródeł finansowania, czego konsekwencją są trudności związane z realizowaniem inwestycji, spowolnienie ich przeprowadzania czy też zakłócenia płynności finansowych. Każdy z nas doskonale zdaje sobie sprawę, że inwestowanie to podstawa rozwoju każdej działalności gospodarczej. Nie inaczej jest w rolnictwie. Pieniądze są niezbędne do zakupu kwalifikowanego materiału siewnego, środków ochrony roślin, zwierząt, maszyn czy modernizacji budynków inwentarskich. Niestety, jak szacuje ministerstwo, deficyt środków finansowych potrzebnych na inwestycje na wsi wynosi dzisiaj ok. 11 mld zł. Rolnicy to wyjątkowo przedsiębiorcze osoby i doskonale zdają sobie sprawę, w co zainwestować, aby zarobić. Problem jednak tkwi w tym, że wielu rolników nie ma skąd tych pieniędzy pozyskać. Rolnicy czekają na wsparcie w realizacji zamierzonych inicjatyw, czekają na środki, które mogłyby im w tym pomóc. Ministerstwo dosyć asekuracyjnie przeznacza na załatanie deficytu środków zewnętrznych jedynie 50 mln euro, a więc jest to kropla w morzu potrzeb. Jednocześnie nie mam złudzeń, że cała kwota zostanie przeznaczona na pomoc dla rolników. Swoje prowizje pobiorą banki komercyjne, a także Bank Gospodarstwa Krajowego, który zaangażowany został w funkcjonowanie mechanizmu z niezrozumiałych dla mnie względów, gdyż mamy przecież Agencję Restrukturyzacji i Modernizacji Rolnictwa, czyli instytucję ściśle współpracującą z Ministerstwem Rolnictwa i Rozwoju Wsi, zajmującą się wdrażaniem instrumentów współfinansowanych z budżetu Unii Europejskiej oraz ze środków krajowych i która zatrudnia ponad 10 tys. osób. Nasuwa się pytanie: Czy nie jest to wzmocnienie banków? Wyrażam zatem obawę, iż zaplanowane w omawianym dziś projekcie rozwiązanie, mimo że zmierza we właściwych kierunku, ze względu na zbyt małą skalę, zawiłość przepisów oraz zaangażowanie zbędnych podmiotów, nie przyniesienie pożądanych rezultatów. Konieczna jest dalsza pogłębiona analiza problemu i wdrożenie komplementarnych, kompleksowych działań, które w realny sposób przyczynią się do wsparcia rozwoju polskich gospodarstw rolnych. Kończąc, chcę powiedzieć, iż zgodnie ze słowami pana ministra, ten projekt jest pilotażowym, nowym instrumentem finansowym polskiego rolnictwa, będę więc rekomendował posłom klubu Kukiz’15 poparcie tego projektu. Wbrew obawom mojego przedmówcy uważam, że powinniśmy sięgać po nowe instrumenty, a nie czekać na to, co nam Unia każe zrobić i z jakich instrumentów skorzystać. Dziękuję. [[Oklaski]]
ParlaMint-PL_2016-07-21-sejm-23-3.u131	To może w ramach łącznej odpowiedzi w drugiej części. Najwyżej przedłużę czas na to. A teraz pan poseł Jan Grabiec zada pytanie dodatkowe. Jeżeli pan rezygnuje z pytania... Sekretarz Stanu w Ministerstwie Spraw Wewnętrznych i Administracji Jarosław Zieliński: Ja chciałbym powiedzieć jeszcze... [[Może pan poseł Halicki.]] Będzie odpowiedź łączna. Proszę mi pozwolić dokończyć. Pan poseł Halicki chce zadać pytanie, tak?
ParlaMint-PL_2017-03-08-sejm-37-1.u88	Panie Marszałku! Wysoka Izbo! Omawiamy projekt rządowy. Projekt rządowy, tak jak być powinno, został poddany konsultacjom społecznym. Z uzasadnienia ustawy wynika, że dwie instytucje zgłosiły swoje uwagi. Pierwsza to generalny inspektor danych osobowych, i o tym mówiliśmy już tutaj dosyć dużo, ale jest jeszcze druga instytucja, która zgłosiła swoje uwagi - jest to Polska Wytwórnia Papierów Wartościowych. Natomiast w uzasadnieniu ustawy niestety nie ma ani słowa na temat tego, jakie to były uwagi. Czy pan minister mógłby nam te uwagi tutaj przybliżyć? Moje drugie pytanie dotyczy skutków finansowych omawianej ustawy. Ile będzie kosztowało wdrożenie tych przepisów? I znowu z uzasadnienia ustawy wynika, że jeśli chodzi o tę część dotyczącą ustawy o ruchu drogowym, ona zostanie sfinansowana z funduszu celowego CEPiK i ma kosztować 429 tys. zł. Natomiast jeśli chodzi o całą część dotyczącą opieki społecznej, przynajmniej ja takich informacji w uzasadnieniu ustawy nie znalazłem. Byłbym wdzięczny, gdyby pan minister też tę sprawę nam przybliżył. [[Oklaski]]
ParlaMint-PL_2017-07-13-senat-45-2.u248	Pani senator ma swoje zdanie. Pozwoli pani, że ja będę miał inne. Najpierw pani mówiła o członkach oczekujących, a teraz pani mówi o kwestii zapłaty za mieszkanie. No, to jest inna materia. Proszę dokładnie sprawdzić, do którego orzeczenia to się odnosi. Jeżeli chodzi o mieszkania zakładowe, no to… [[Panie Ministrze…]] …nikt nie oczekuje od najemców tych lokali, że oni zapłacą po raz drugi, absolutnie.
ParlaMint-PL_2022-03-24-sejm-51-2.u414	Pani Marszałek! Wysoka Izbo! Od wczoraj polska szkoła rozwiązuje zadanie matematyczne: Jeśli nauczyciel dostanie 4,4-procentową podwyżkę, a inflacja wynosi 10%, to o ile wzrośnie pensja nauczyciela? Od dzisiaj polska szkoła odpowiada na pytanie: Dlaczego projekt ustawy o systemie oświaty - 478 stron - 9 miesięcy leżał w ministerstwie, a Sejm ma 2 dni na analizę tych zapisów? [[Oklaski]] Dzisiaj media trąbią o tym, że pan minister Czarnek i część parlamentarzystów PiS-u, zamiast wspierać polską szkołę w walce ze skutkami zbrodni reżimu Putina w Ukrainie, intensywnie kombinuje jak koń pod górę nad przygotowaniem knota pod nazwą ˝lex Czarnek II˝. W związku z tym mam takie pytanie: Dlaczego pan minister Czarnek i jego partyjni koledzy, reprezentowani tutaj przez ośmioro posłów, zamiast pomóc szkołom w pracy na rzecz ukraińskich uchodźców, poświęcają czas głównie na knucie przy wprowadzaniu do polskich szkół modelu decydowania o wiedzy oraz moralności w oświacie (Dzwonek) przez ministra i jego partyjnych funkcjonariuszy? Poproszę o odpowiedź na piśmie. Dziękuję bardzo. [[Oklaski]]
ParlaMint-PL_2018-07-04-sejm-66-2.u346	Panie Marszałku! Wysoka Izbo! Procedowany projekt ma być wyrazem realizacji zapowiedzi z exposé premiera Morawieckiego. Według projektu pierwsze dopłaty przyznane zostaną w 2019 r., przy czym w pierwszym roku przewidziano na ten cel 400 mln zł, a w latach 2023–2027 - 2 mld zł rocznie. Z jakich środków zostanie sfinansowany ten kosztowny pogram? Czy należy się spodziewać wprowadzenia kolejnych danin publicznych? Zgodnie z uzasadnieniem projektu w związku z wygaszeniem programów „Rodzina na swoim” i „Mieszkanie dla młodych” budżet kierowany na indywidualną pomoc mieszkaniową będzie przez pierwsze lata funkcjonowania systemu niższy od dotychczasowej skali wydatków publicznych na ten cel. Jak się to zatem ma do głośnych zapowiedzi o położeniu większego nacisku na politykę mieszkaniową?
ParlaMint-PL_2020-05-06-sejm-11-4.u264	Panie Marszałku! Wysoka Izbo! Bardzo proszę o odpowiedź na piśmie na moje pytanie, a dotyczyć ono będzie sprawy bezpieczeństwa seniorów, bezpieczeństwa przed oszustami. Ta sytuacja wyglądała źle, a teraz wygląda tragicznie. 2 lata temu, dokładnie w 2018 r., interpelowałam w tej sprawie, albowiem zwróciło się do mnie kilka osób, i oszukanych, i tych, wobec których były próby oszukania ich i wyłudzenia od nich pieniędzy. Policja wówczas odpowiadała: mała szkodliwość społeczna, nie zajmujemy się takimi sprawami. W raporcie próbowałam znaleźć jakąś odpowiedź. Są programy, jak mi mówiono. Jaka jest skuteczność tych programów? Na ten temat nie znajdujemy informacji. Tzn. że metodologia przygotowania tego tekstu jest taka: opiszmy rzeczywistość ogólnie, bez konkretów i bez skuteczności, bez efektu działania. Jeden z przykładów: znajdujemy w raporcie informację, że banki przestrzegają seniorów. Odwiedziłam wówczas kilka banków. Maleńka informacja, pisana może dwunastką, może czternastką. Wierzcie mi państwo, konia z rzędem komuś, kto to przeczyta. Sytuacja zmieniła się diametralnie i niekorzystnie dla seniorów. Ludzie siedzą zamknięci w domach. Są głodni rozmowy, zatem każda rozmowa z oszustem jest jakąś szansą na swego rodzaju uatrakcyjnienie dnia. [[Dzwonek]] W związku z tym są to bardzo łatwe łupy. Starszym ludziom zabiera się oszczędności całego życia. I znów z ostatniej chwili: pytanie pana, który zadzwonił - próbowano od niego wyłudzić pieniądze - sprzed 2 czy 3 tygodni. Policja odpowiedziała: W ogóle nie zajmujemy się takimi sprawami. Zatem pytanie do państwa i proszę o odpowiedź na piśmie. Po pierwsze, jaka jest skala wyłudzeń obecnie, kiedy trwa kwarantanna i pandemia? Jaka jest skala? Ile osób zgłasza się i ilu przestępców ujęto? Co z tą sytuacją? Czy rząd podejmuje jakieś specjalne działania, żeby ochronić starsze osoby i ich mienie przed oszustami? Dziękuję. Dziękuję, panie marszałku. [[Oklaski]]
ParlaMint-PL_2017-12-07-sejm-53-2.u165	Panie Marszałku! Panie i Panowie Posłowie! Pan poseł jako poseł z regionu Chojnic... Tak, oczywiście, najważniejsze są te lokalne połączenia. Ta linia nr 203, która pierwotnie planowana była do rewitalizacji czy odbudowy na odcinku Tczew - Czersk... W tej chwili trwają prace przygotowawcze na odcinku Tczew - Chojnice, żeby do Chojnic, do stolicy powiatu, do największego miasta w tym regionie, też można było odbywać podróże. Z tym że w tej chwili są prowadzone prace przedprojektowe i dopiero na podstawie tych prac można będzie ocenić, kiedy będzie można przystąpić do prac już projektowych. Niewątpliwie na tym odcinku nie uda się tego zrealizować do roku 2020. Planujemy ewentualne prace po roku 2020. Najpierw musimy mieć dokładne rozeznanie, jakie to będą koszty i czy rzeczywiście uda się tutaj uzyskać finansowanie ze środków unijnych, bo tak jak powiedziałem, eksperci Komisji Europejskiej często na te linie mniej uczęszczane nie pozwalają wydawać środków unijnych. Dlatego być może będzie można to zrealizować tylko ze środków krajowych, ale to oczywiście opóźnia realizację. Tak że bardzo bierzemy pod uwagę tę kwestię. Dezyderat komisji jest wzięty pod uwagę, rozpoczęły się prace, aby wydłużyć ewentualną rewitalizację linii do samych Chojnic. Dziękuję bardzo.
ParlaMint-PL_2018-05-09-senat-60-1.u47	Panie Senatorze, są organizacje społeczne, które zajmują się szkoleniem w zakresie udzielania pierwszej pomocy, i one w dalszym ciągu będą działać. Ale my teraz rozmawiamy o Państwowym Ratownictwie Medycznym, czyli udzielaniu fachowej pomocy, czysto medycznej przez ratowników, pielęgniarki systemu czy lekarzy systemu.
ParlaMint-PL_2020-11-19-sejm-21-2.u376	Pani Marszałek! Wysoka Izbo! Społeczna Kandydatko na Funkcję Rzecznika Praw Obywatelskich! W normalnym Sejmie ta dyskusja powinna być bardzo poważna, ponieważ chodzi o 38 mln Polek i Polaków. Dzisiaj, szanowni państwo, nie wybieramy rzecznika władzy, która okopała się wszędzie tam, gdzie mogła, ale wybieramy rzecznika społeczeństwa. I dzisiaj, szanowni państwo, nie przychodzimy tutaj jako wnioskodawcy, którzy w sposób formalny zgłosili tę kandydaturę, ale przychodzimy tak naprawdę, jako przedstawiciele społeczeństwa reprezentowanego przez 1200 organizacji pozarządowych, które wybrały swoją przedstawicielkę na urząd rzecznika praw obywatelskich na najbliższe 5 lat. I dzisiaj, Wysoka Izbo, mając kandydatkę kompetentną, łączącą, niezależną i bezstronną, możemy zrobić coś razem. Z wami razem? Nie udaje się to od 5 lat. I dzisiaj jest ten moment. Pan premier czasami wchodzi na mównicę i mówi: współpraca, odmienia to słowo przez wszystkie możliwe przypadki. I dzisiaj społeczeństwo przychodzi i pyta: Co wy na to, żeby był urząd, który będzie stał po stronie człowieka, który jest zagubiony i często pozostawiony sam sobie? Bo dzisiaj mówimy nie o jakiejś wielkiej polityce, tylko o sprawach bardzo ludzkich, o osobach, o których często nie pamiętacie w tych swoich wielkich sporach. Mówimy o osobach niepełnosprawnych, mówimy o osobach w kryzysie bezdomności, mówimy o osobach z chorobami otępiennymi, które często pozostawione są same sobie. [[Dzwonek]] I te osoby potrzebują rzecznika... Czas! Czas! ...rzecznika swoich praw wtedy, kiedy władza rozpycha się i nie ma czasu na zajmowanie się sprawami zwykłych ludzi. Bardzo dziękuję. Sprawami w czasie pandemii. Takim rzecznikiem mogłaby być pani mecenas Rudzińska-Bluszcz i serdecznie prosimy o jej poparcie. [[Oklaski]]
ParlaMint-PL_2018-06-07-senat-61-2.u129	Panie Marszałku! Wysoka Izbo! Komisja na wczorajszym posiedzeniu przyjęła projekt uchwały Senatu Rzeczypospolitej Polskiej w sprawie stwierdzenia pozostawienia bez dalszego biegu zgłoszeń kandydatów na ławników Sądu Najwyższego. Komisja wnosi o przyjęcie tej uchwały w zaproponowanej treści.
ParlaMint-PL_2017-12-05-senat-51-1.u136	Panie Marszałku, zaliczam się chyba do tych, którzy nigdy nie przekroczyli swojego czasu, i również teraz nie mam zamiaru tego robić. Nie chcę uprawiać polemiki, jednak, Panie Senatorze Wojtyła, ani przez moment nie mówiłem o tym, że trzeba zmniejszać nakłady na ochronę zdrowia. Nie wiem, to chyba z jakichś innych obrad, może gdzieś ktoś coś powiedział, w każdym razie ja tego nie powiedziałem. Żeby było jasne: zwiększanie nakładów na ochronę zdrowia jest pewnym imperatywem nowoczesnego państwa. I zgadzam się z panem ministrem, że to gadanie, że służba zdrowia wszystko przeje, to jest gadanie tych, którzy jeszcze nie chorowali. Bo jak chorują, to o tym durszlaku jakoś przestają mówić, tylko domagają się nowoczesnej, strawnej terminowo opieki lekarskiej. Istota wystąpienia, w którym przedstawiałem założenia propozycji Platformy Obywatelskiej, poprawki mniejszości, sprowadza się do słów: zdynamizowanie tego postępu. Bo pokazałem na liczbach, że w poprzednich 8 latach – to były inne miliardy – zwiększyliśmy nakłady o 216%. Teraz z 88 miliardów mamy dojść do 193 miliardów – szacunkowo oczywiście, przy wszystkich zastrzeżeniach – a więc to jest wzrost o 219%. Czyli to jest utrzymanie obecnego tempa. A do czego nas to obecne tempo doprowadziło, to widzimy po tym, co powiedział szanowny mój przedmówca, pan senator Kraska: kolejki, niezadowoleni ludzie, niezadowoleni rezydenci, niezadowoleni lekarze – właściwie nie ma takiego, który byłby zadowolony z tego systemu. I tylko o to nam chodzi, że albo to zdynamizujemy, albo pozostaniemy na tym statusie… Napisałem w tej chwili SMS do kolegi anestezjologa z New Jersey – Voltaren kosztuje 40 dolarów, a nie 400. Dziękuję bardzo.
ParlaMint-PL_2020-01-23-sejm-04-2.u365	Pani Marszałek! Wysoki Sejmie! Pytanie do ministra rolnictwa. Dlaczego sztandarowy program Prawa i Sprawiedliwości, krowa+, świnia+, szacowany na ponad 3 mld zł, został zamieniony na zwykły program, który ma być finansowany z Programu Rozwoju Obszarów Wiejskich na lata 2014–2020 w wysokości 215 mln zł i realizowany przez 2 lata. Oszuści. Gdyby te pieniądze podzielić przez liczbę świń i krów w Polsce, na jedną sztukę przypadałoby 4,40 zł. Panie ministrze, proszę nie komplikować i nie wprowadzać opinii publicznej i rolników w błąd. Dziękuję. [[Oklaski]] Brawo! Oszukali.
ParlaMint-PL_2016-05-19-sejm-19-2.u301	Pani Marszałek! Wysoka Izbo! Zacznę od cytatu. Thomas Jefferson: Społeczeństwo, które będzie sprzedawać odrobinę wolności za odrobinę porządku, utraci obie te zalety, na obie bowiem nie zasługuje. Szanowni państwo, pojawia się pytanie, bo nie wiadomo, kto jest podmiotem tej ustawy. Wydaje się, że każdy z nas. Ograniczenie prawa do zgromadzeń, wolności wypowiedzi, prawa do prywatności jest poważne. Co możemy stracić? Możemy stracić bardzo dużo. Co możemy stracić w Internecie? Projekt mówi o blokowaniu dostępu do danych. To może znaczyć zablokowanie protokołów, na których opierają się komunikatory Facebook, Twitter czy sieci anonimowej wymiany danych. O tym, czym są dane internetowe, zdecyduje bowiem prokurator generalny, bo nie ma precyzyjnych definicji prawnych. Jak będzie chroniona tajemnica zawodowa? Czy prawo będzie chroniło adwokatów, dziennikarzy? Kto będzie podsłuchiwany? Nikt z nas nie ma gwarancji, że to nie on. [[A wy nie naruszyliście tajemnicy dziennikarskiej, podsłuchując Wojciecha Sumlińskiego?]] Szanowni państwo, kompletnym absurdem jest argumentacja, że ta ustawa ma związek ze Światowymi Dniami Młodzieży czy szczytem NATO. Nie da się zbudować infrastruktury pozwalającej na ściąganie danych i ich przetwarzanie, a to jest jeden z głównych pomysłów w projekcie, więc tempo pracy wydaje się niewytłumaczalne, a niedopracowana ustawa zostanie już z nami. [[Oklaski]]
ParlaMint-PL_2021-10-29-sejm-40-2.u290	Pani Marszałek! Wysoka Izbo! Bardzo się cieszę, że możemy procedować nad tym projektem i podziwiać tę osobę. Moi przedmówcy dużo o niej powiedzieli. Ja chcę zwrócić uwagę na jedną kwestię. Łukasiewicz nic nie odziedziczył. Do wszystkiego musiał dojść sam. Znalazł się w bardzo trudnym położeniu. Musiał pójść do pracy, musiał się uczyć. Dopiero w wieku 30 lat obronił dyplom. Ten aspekt jego życia jest bardzo ważny. Chciałbym, żebyśmy my jako posłowie opowiadali o nim, bo jest to przykład człowieka, który sam, powiedziałbym, ze zubożałego ziemiaństwa, dzisiaj powiedzielibyśmy: gdzieś z rodzin o niskich dochodach, potrafił się wybić na przepiękną postać, patriotę, wybitnego naukowca i człowieka, który stworzył cały przemysł nafciarski w Polsce. Dziękuję.
ParlaMint-PL_2020-05-28-sejm-12-2.u383	Dziękuję, panie pośle. Komisja wnosi o uchwalenie projektu ustawy z druku nr 365. Komisja przedstawia również w dodatkowym sprawozdaniu poprawkę, nad którą głosować będziemy w pierwszej kolejności. W jedynej poprawce do art. 1 projektu ustawy nowelizującej wnioskodawcy proponują w pkt 1 lit. b po ust. 3b dodać ust. 3c. Komisja wnosi o jej odrzucenie. Przystępujemy do głosowania. Kto z pań i panów posłów jest za przyjęciem poprawki, zechce nacisnąć przycisk. Kto jest przeciw? Kto się wstrzymał? Głosowało 455 posłów. 84 - za, 360 - przeciw, 11 się wstrzymało. Sejm poprawkę odrzucił. Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 365, zechce nacisnąć przycisk. Kto jest przeciw? Kto się wstrzymał? Głosowało 455 posłów. 452 - za, 1 - przeciw, 2 się wstrzymało. Sejm uchwalił ustawę o zmianie ustawy o ubezpieczeniach obowiązkowych, Ubezpieczeniowym Funduszu Gwarancyjnym i Polskim Biurze Ubezpieczycieli Komunikacyjnych oraz ustawy o działalności ubezpieczeniowej i reasekuracyjnej. Powracamy do rozpatrzenia punktu 3. porządku dziennego: Sprawozdanie Komisji Finansów Publicznych o rządowym projekcie ustawy o zmianie ustawy o podatku dochodowym od osób prawnych, ustawy o podatku od towarów i usług, ustawy o wymianie informacji podatkowych z innymi państwami oraz niektórych innych ustaw. Dodatkowe sprawozdanie to druk nr 364-A. Przystępujemy do trzeciego czytania. Proszę pana posła Piotra Polaka o przedstawienie dodatkowego sprawozdania komisji.
ParlaMint-PL_2016-11-29-senat-31-2.u208	Panie Marszałku! Wysoka Izbo! Chciałbym, żeby pani senator, która jest sprawozdawcą, stwierdziła, który projekt sprawozdawała, czy ten z druku nr 244, który jest dość krótki i dotyczy jednego punktu z jednego z artykułów, czy ten z druku nr 244 S, który jest znacznie obszerniejszy. On wprawdzie zawiera 2 artykuły, podobnie jak ten wyjściowy, tak bym to określił, ale po przerobieniu przez Komisję Ustawodawczą i komisję praw człowieka został uzupełniony o inne zapisy z ustawy o IPN. W efekcie tu nie ma zmiany jednego punktu, tylko zmiana dotyczy aż pięciu. Mam go przed sobą. Nad którym w tej chwili się pochylamy i co mamy uchwalić, Pani Senator?
ParlaMint-PL_2018-11-08-sejm-71-2.u74	Dziękuję bardzo. Pani Marszałek! Panie Ministrze! Wysoka Izbo! Zabierając głos w ramach prac nad projektem ustawy o zmianie ustawy o funkcjonowaniu górnictwa węgla kamiennego oraz niektórych innych ustaw w imieniu Klubu Poselskiego Polskiego Stronnictwa Ludowego - Unii Europejskich Demokratów, chcę powiedzieć kilka kwestii. Otóż ta dzisiejsza dyskusja - jak również jeżeli bacznie obserwujemy te wszystkie rzeczy, które dzieją się wokół górnictwa węgla kamiennego, i związane z tym problemy - pokazuje, jak ogromna ilość środków kierowana jest do tego sektora. To jest oczywiście rozproszone, to jest zakamuflowane w różnych miejscach, ale jak policzylibyśmy te miliardy, o których chyba ani my, ani społeczeństwo nie jest w stanie się dowiedzieć, to są ogromne miliardy. To są ogromne miliardy i my bardzo często, mówiąc o cenie energii, o energetyce, o kosztach wytwarzania energii, pomijamy te miliardy, a to są naprawdę ogromne miliardy. Nie wspomnę już o wykupie, wykupie węgla na hałdach, który był objęty wielką tajemnicą, i dzisiaj nikt nie wie, ile to kosztowało. Robiono to przez Agencję Rezerw Materiałowych i inne. Dzisiaj mamy do czynienia z ciągnącą się i tak nie wiadomo do kiedy likwidacją i restrukturyzacją istniejących kopalń. To też nie zamyka definitywnie tych wydatków, które są ciągle ponoszone, i nie możemy jednoznacznie tutaj dzisiaj powiedzieć, bo na pewno takiego stanowiska nie uzyskamy, że to są te pieniądze i koniec, na tym skończą się problemy. Oczywiście, szkody z tym związane, szkody wydobywcze przy likwidacji - to trzeba zabezpieczać, bo to są problemy społeczne, samorządowe. Chciałbym więc zwrócić uwagę na to, że co jakiś czas mamy tutaj wrzutkę, kolejną ustawę, kolejne wydatki, nie milionowe, ale miliardowe, dziesiątków miliardów złotych i w sumie, gdybyśmy to podsumowali, to prawdopodobnie byłby ogromny szok dla wszystkich, nie tylko dla nas, ale i dla tych, którzy by się o tym dowiedzieli. Trzeba popierać te rozwiązania, bo one są już jakąś zaszłością, już są w ciągu, ale trzeba też zastanowić się nad racjonalnym i zdecydowanym rozwiązywaniem tych problemów, bo to są i problemy finansowe, i problemy, które przynoszą i będą przynosić nam w przyszłości jeszcze większe problemy społeczne, chociażby związane ze smogiem, z ceną energii elektrycznej. Dziękuję bardzo.
ParlaMint-PL_2018-07-24-senat-64-1.u1	Otwieram sześćdziesiąte czwarte posiedzenie Senatu Rzeczypospolitej Polskiej IX kadencji. [[Marszałek trzykrotnie uderza laską marszałkowską]] [[Głos z sali: Nie ma jeszcze…]] To co, ogłosić przerwę? [[Głos z sali: No, tak…]] Proszę państwa, przepraszam bardzo, że zacząłem i od razu skończę, ale mamy 20 minut na wydrukowanie odpowiednich materiałów. Ogłaszam przerwę do godziny… [[Głos z sali: 15.15.]] [[Głos z sali: Do 16.00.]] [[Głos z sali: Do 15.20, żeby już na pewno wszystko było.]] …do 15.20. [[Przerwa w obradach od godziny 15 minut 02 do godziny 15 minut 20]] Wznawiam obrady. Na sekretarzy posiedzenia wyznaczam senatora Rafała Ambrozika oraz senatora Roberta Dowhana. Listę mówców prowadzić będzie pan senator Rafał Ambrozik. Bardzo proszę senatorów sekretarzy o zajęcie miejsc przy stole prezydialnym. Informuję, że Sejm na sześćdziesiątym siódmym posiedzeniu w dniu 20 lipca 2018 r. przyjął wszystkie poprawki Senatu: do ustawy o zmianie ustawy o świadczeniu pieniężnym przysługującym osobom deportowanym do pracy przymusowej oraz osadzonym w obozach pracy przez III Rzeszę i Związek Socjalistycznych Republik Radzieckich oraz ustawy o podatku dochodowym od osób fizycznych oraz ustawy o świadczeniach opieki zdrowotnej finansowanych ze środków publicznych; do ustawy o zmianie ustawy – Prawo o ochronie środowiska oraz ustawy o odpadach; do ustawy o zmianie ustawy o ochronie roślin oraz niektórych innych ustaw; do ustawy o zmianie ustawy o odpadach oraz niektórych innych ustaw; do ustawy o zmianie ustawy o Inspekcji Ochrony Środowiska oraz niektórych innych ustaw; do ustawy – Prawo o szkolnictwie wyższym i nauce; do ustawy o pomocy państwa w ponoszeniu wydatków mieszkaniowych w pierwszych latach najmu mieszkania. Wobec niewniesienia zastrzeżeń do protokołu sześćdziesiątego pierwszego posiedzenia stwierdzam, że protokół tego posiedzenia został przyjęty. Wysoki Senacie, informuję, że w dniu 28 czerwca 2018 r. minister sprawiedliwości przekazał Senatowi „Informację na temat przetwarzania danych telekomunikacyjnych, pocztowych i internetowych oraz wyników przeprowadzonych kontroli w 2017 roku”. Jest ona zawarta w druku nr 887. Skierowałem tę informację do Komisji Praw Człowieka, Praworządności i Petycji. Informuję, że komisja na posiedzeniu w dniu 18 lipca 2018 r. zapoznała się z informacją. Państwo Senatorowie, projekt porządku obrad został wyłożony na ławach senatorskich. Proponuję rozpatrzenie punktów od pierwszego do siódmego oraz punktów od dziewiątego do dwudziestego szóstego projektu porządku obrad, pomimo że sprawozdania komisji w tych sprawach zostały dostarczone w terminie późniejszym niż określony w art. 34 ust. 2 Regulaminu Senatu. Jeśli nie usłyszę sprzeciwu, uznam, że Wysoka Izba przyjęła przedstawioną propozycję. [[Chciałbym zadać pytanie.]] Proszę, pan senator Klich.
ParlaMint-PL_2015-12-22-senat-06-1.u59	To jest pytanie i zarazem wytłumaczenie… Tego projektu niestety nie było w komisji gospodarki. Tłumacząc się z zadania tego pytania, odniosę się do sprawozdania, do słów sprawozdawcy, który mówił, że chodzi o zrównanie podmiotów i tak naprawdę o odroczenie możliwości stosowania podwyższonych opłat. A pan minister mówi, że my ratujemy system wnoszenia opłat. Proszę wytłumaczyć zatem, o co chodzi. Czy chodzi o to, żeby jednak nie było tych podwyższonych opłat, czy chodzi o to, żeby one były?
ParlaMint-PL_2017-07-21-senat-45-6.u127	Dziękuję, Pani Marszałek. Panie Senatorze Sprawozdawco, ja mam króciutkie pytania. Ustawa zmniejsza liczebność Sądu Najwyższego o połowę, a jednocześnie cały czas słyszę taką retorykę państwa, którzy uzasadniacie, że ustawa usprawni działanie sądu. W tej sytuacji w cuda to ja nie wierzę. Drugie pytanie. Dlaczego ta ustawa nie przeszła konsultacji szczególnie ze środowiskami sędziowskimi? I trzecie. Panie Senatorze Sprawozdawco, co dalej będzie się działo z pracownikami Sądu Najwyższego? Jest ich ogromna liczba, ok. 400. Ta ustawa przecież ich de facto zwalnia. Bardzo dziękuję i proszę o odpowiedź.
ParlaMint-PL_2015-12-29-sejm-07-1.u445	Bardzo dziękuję, panie pośle. Proszę o zabranie głosu pana posła Zbigniewa Gryglas, klub Nowoczesna. [[Gryglasa.]] Gryglasa, tak, oczywiście, przepraszam.
ParlaMint-PL_2016-11-28-senat-31-1.u168	Nie wiem, dlaczego państwo bijecie brawo, ale chciałbym wyjaśnić jedną sprawę i to odnosi się do… [[Rozmowy na sali]] Proszę o ciszę. To odnosi się do wypowiedzi pana senatora Dowhana, pana senatora Czarnobaja i pana marszałka Borusewicza. Nie ma takiego trybu i obowiązku, aby informować o poprawkach, i ja przez 8 lat bycia w opozycji nigdy nie spotkałem się z sytuacją, abyście państwo informowali nas, jakie poprawki zamierzacie złożyć podczas debaty senackiej. Nie pamiętam czegoś takiego. Więc pan senator Bierecki nie miał żadnego obowiązku informować, jaką poprawkę złoży. Zarzucanie, że ustawa jest zgłoszona przez posłów… No, nie wiem, jak w ogóle do tego się ustosunkować. Bo co oznacza trójpodział władzy i kto powinien pisać ustawy? Czy zarzut, że ustawa wychodzi od posłów, jest zarzutem poważnym? No, błagam o powagę Senatu, Panie Marszałku. Bardzo proszę… [[Oklaski]] [[Czy w związku z tym ja mogę teraz zgłosić pytania do pana senatora Biereckiego?]] Nie, na posiedzeniu komisji. [[A teraz?]] Panie Marszałku, wielokrotnie poprawki były… [[Nie mogę, tak? No, nie mogę.]] Tak. Ale odróżnijmy dwie sprawy. Ma pan senator rację, że w tym trybie nie ma dyskusji, ale protestuję przeciwko stwierdzeniu, że jest to złamanie regulaminu. Bo wielokrotnie setki czy tysiące poprawek były zgłaszane podczas debaty Senatu. To nie jest złamanie regulaminu. Stanowczo protestuję przeciwko temu stwierdzeniu. Powracamy do dyskusji. Kto jest następny? [[Senator Jackowski.]] Senator Jackowski, proszę o zabranie głosu.
ParlaMint-PL_2017-11-09-senat-49-1.u43	Bardzo dziękuję, Panie Marszałku. Najpierw pytanie do pana sprawozdawcy mniejszości, a potem – większości senackiej. Panie Senatorze Sprawozdawco, Panie Senatorze Florek, mam pytanie, czy nie uważa pan, że jednostki samorządu terytorialnego, zarówno w postaci wójta, burmistrza, prezydenta, jak i rady… że to jest wystarczająca kontrola dla poczynań wójta, burmistrza czy prezydenta co do gospodarki wodnościekowej. Przecież obywatele wybierają w demokratycznych, wolnych wyborach swych przedstawicieli na wójta, burmistrza czy prezydenta, następnie wybierają radę gminy, która także kontroluje przecież poczynania włodarzy tychże gmin. Ba, mało tego, dysponują jeszcze instrumentem referendum. Z różnych powodów, w tym m.in. z powodu prowadzenia nieracjonalnej gospodarki, chociażby finansowej, w zakresie gospodarki wodnościekowej, mogą uruchomić procedurę referendalną i odwołać takiego wójta, burmistrza czy prezydenta. Czy nie uważa pan, że to, o czym tu mowa, to jest zbyt duża ingerencja państwa w kwestie samorządowe? I czy pańskim zdaniem to nie jest kolejna ustawa, która dokonuje rozbioru samorządu terytorialnego w Polsce. I teraz pytanie do pana senatora sprawozdawcy większości, pana senatora Grabowskiego. Panie Senatorze, w tej ustawie nie pisze się o skutkach finansowych. Kto będzie finansował funkcjonowanie regulatora? Jaka będzie liczba etatów i jakie będą roczne koszty funkcjonowania tego regulatora? Bardzo dziękuję.
ParlaMint-PL_2020-01-22-sejm-04-1.u357	Dziękuję bardzo, panie pośle. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i koła. Zanim otworzę dyskusję, zarządzam 3 minuty przerwy. [[Przerwa w posiedzeniu od godz. 18 min 55 do godz. 19 min 01]] Wznawiam obrady. Szanowni Państwo! Wysoka Izbo! Nastąpił drobny błąd w scenariuszu w przypadku poprzedniego punktu, więc powtórzę jeszcze raz. Marszałek Sejmu, po zasięgnięciu opinii Prezydium Sejmu, proponuje, aby Sejm skierował obywatelski projekt ustawy Emerytura bez podatku oraz o zmianie niektórych innych ustaw, zawarty w druku nr 38, do Komisji Finansów Publicznych oraz Komisji Polityki Społecznej i Rodziny w celu rozpatrzenia. I tutaj poprawiamy błąd. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Dziękuję bardzo. Wracamy do punktu 9. porządku obrad. Otwieram dyskusję. Pierwszy głos zabierze pan poseł Mariusz Trepka, Klub Parlamentarny Prawo i Sprawiedliwość. Bardzo proszę, panie pośle.
ParlaMint-PL_2018-11-23-sejm-72-3.u58	Panie Marszałku! Wysoka Izbo! Panie Ministrze! Mam przyjemność przedstawić stanowisko klubu Nowoczesna w sprawie złożonego przez głównego inspektora pracy sprawozdania za rok 2017, druki nr 2709 i 2817. Sprawozdanie zawiera wiele szczegółowych danych, chociaż ich interpretacja pozostawia wiele wątpliwości. W poszczególnych działach tematycznych dane zebrane z kontroli odnoszą się do liczby środków prawnych wydanych w grupie tematycznej z rozbiciem na charakter naruszenia. Nie dają jednak możliwości wnikliwej analizy zjawisk pod kątem skali naruszeń, bowiem odnoszą się, jak w przypadku tematów dotyczących sprawnej ochrony pracy, procentowo do liczby podmiotów, w których stwierdzono naruszenia, a nie do podmiotów, które skontrolowano. Ma to tworzyć wrażenie, że nieprawidłowości jest więcej. W omówieniu danych statystycznych brak jest rozbicia ustalonych nieprawidłowości na poszczególne jednostki organizacyjne Państwowej Inspekcji Pracy, czyli na okręgowe inspektoraty pracy. Pozwoliłoby to na bardziej kompleksową ocenę pracy poszczególnych jednostek w kontekście osiąganych wyników czy na ustalenie miejsc i podmiotów, w których występują lub nasilają się nieprawidłowości. Sama informacja o liczbie wykonanych kontroli czy wydanych środkach nie zmienia faktu, że nie sposób dzięki niej ocenić skuteczności czy egzekwowalności działań inspektoratów pracy. W sprawozdaniu posługiwano się często informacjami, które nie mają wprost odniesienia do zaprezentowanych danych. Zapewne wynikają z doświadczeń kontrolnych, co w naszej ocenie stoi w sprzeczności z charakterem dokumentu, bowiem jest to sprawozdanie głównego inspektora pracy. Wnioski czy sugestie płynące z kontroli inspektorów pracy winny być przedmiotem analizy Głównego Inspektoratu Pracy, zanim znajdą się w dokumencie i potwierdzi je autorytet szefa urzędu. Duża liczba informacji w nim zawartych wymaga również analizy w kontekście wielu lat, biorąc pod uwagę cykliczność sporządzanego sprawozdania, stałość i priorytetowość pewnych zadań Państwowej Inspekcji Pracy. Zamiast wspominania o tym, że już wielokrotnie pisano o zagadnieniach stanowiących przedmiot niepokoju z uwagi na stwierdzone nieprawidłowości, winny być one przedmiotem polityki informacyjnej i medialnej głównego inspektora pracy. W naszej ocenie często tego brakuje, co nie wpływa pozytywnie na stan wiedzy o szczególnych zagrożeniach czy nieprawidłowościach wymagających skutecznej polityki legislacyjnej w Sejmie. Nawet coroczne przyjmowanie sprawozdania o wielokierunkowych diagnozach w natłoku informacji i danych po prostu umyka. Należałoby w tym zakresie postulować zmianę polityki informacyjnej urzędu. Przy okazji chciałabym również zadać pytanie panu ministrowi odnośnie do danych statystycznych. Wskazano w nich, że inspektorzy pracy wyegzekwowali 17 100 umów o pracę w stosunku do osób, które wcześniej zatrudniono na podstawie umowy cywilnoprawnej lub bez żadnej umowy. Jaka jest składowa tej liczby? W rozdziale o przestrzeganiu zakazu zawierania umów cywilnoprawnych w warunkach wskazujących na istnienie stosunku pracy czytamy, że w przypadku 2345 kontroli stwierdzono takie naruszenie prawa. Skierowano 435 mandatów, 89 wniosków do sądu o ukaranie i 480 środków oddziaływania wychowawczego. Natomiast w rozdziale o legalności zatrudnienia obywateli polskich czytamy o 2600 zatrudnionych podczas kontroli bez pisemnego potwierdzenia formy zatrudnienia. Czy pan inspektor jest w stanie udzielić odpowiedzi, jak te wartości liczbowe ze sobą łączyć, aby dojść do tej zasadniczej cyfry? Ponadto w 2017 r. zanotowano kwotę 43 mln należności wypłaconych w wyniku skierowania przez inspektora pracy decyzji płatniczej. Tymczasem z zeszłorocznego sprawozdania za 2016 r. wynika, że wyegzekwowano aż 184 mln należności. Czym pan inspektor wytłumaczy tak drastyczny spadek egzekwowalności zaległych świadczeń pieniężnych? Różnica wynosi ponad 140 mln zł. Czy jest to jakaś gra danymi? Czy poziom egzekwowalności uległ tak drastycznemu obniżeniu? [[Dzwonek]] Przyznam szczerze, że trudno jest nam przyjąć sprawozdanie. Dziękuję bardzo. [[Oklaski]]
ParlaMint-PL_2016-11-04-sejm-29-2.u613	Panie Marszałku! Wysoka Izbo! Szanowni Państwo! Projekt ustawy na pewno nie jest doskonały, na pewno można ten projekt udoskonalić, na pewno jest dużo lepszy niż ten, który funkcjonował do tej pory, lepszy niż te rozwiązania, które funkcjonowały do tej pory. Pytanie do pana senatora Jana Rulewskiego. Czy prawdą jest, że tylko cząstka działaczy opozycji antykomunistycznej... [[Świadoma.]] ...skorzystała z dobrodziejstw tej ustawy, która funkcjonuje do dzisiaj? Czy prawdą jest, że są olbrzymie dysproporcje pomiędzy wysokością emerytur, które otrzymują funkcjonariusze Służby Bezpieczeństwa, byli funkcjonariusze Służby Bezpieczeństwa a działacze opozycji antykomunistycznej? I teraz pytanie do posłów Prawa i Sprawiedliwości jak gdyby poza programem: Gdzie jest ta ustawa, o której mówiliście w czerwcu tego roku, która miała na celu zmniejszenie emerytur, zbyt wysokich emerytur dla funkcjonariuszy Służby Bezpieczeństwa? [[Dzwonek]] Nie ma tej ustawy, tego projektu. My jako Kukiz’15 do końca roku ten projekt przygotujemy. Dziękuję bardzo. [[Oklaski]]
ParlaMint-PL_2022-03-11-sejm-50-3.u1	Wznawiam posiedzenie. Na sekretarza dzisiejszych obrad powołuję poseł Martę Kubiak, która prowadzić będzie protokół i listę mówców. Właściwa komisja przedłożyła sprawozdanie o rządowym projekcie ustawy o obronie Ojczyzny, druk nr 2079. W związku z tym, po uzyskaniu jednolitej opinii Konwentu Seniorów, marszałek Sejmu podjęła decyzję o uzupełnieniu porządku dziennego o punkt obejmujący rozpatrzenie tego sprawozdania. Marszałek Sejmu proponuje, aby w tym przypadku Sejm wyraził zgodę na skrócenie terminu, o którym mowa w art. 44 ust. 3 regulaminu Sejmu, oraz w dyskusji nad tym punktem porządku dziennego wysłuchał 5-minutowych oświadczeń w imieniu klubów i 3-minutowych oświadczeń w imieniu kół. Jeżeli nie usłyszę sprzeciwu, będę uważał, że Sejm propozycje przyjął. Sprzeciwu nie słyszę. [[Głos z sali: Sprzeciw.]] [[Głos z sali: Kto?]] Słyszałem... Czy jest sprzeciw? [[Nikt się nie przyznaje.]] A w jakiej sprawie? Nie ma sprzeciwu, rozumiem. Proszę panią poseł sekretarz o odczytanie komunikatów.
ParlaMint-PL_2015-12-17-sejm-05-3.u277	Panie Marszałku! Wysoka Izbo! Zacznę może od apelu do koleżanek i kolegów parlamentarzystów, abyśmy nie licytowali się tutaj na nową siedzibę Trybunału Konstytucyjnego. Ten pomysł z gruntu jest błędny, zapisany w bardzo złej ustawie i mam nadzieję, że ta ustawa nie będzie przyjęta w tym Sejmie. Mam nadzieję również dlatego, że jedyna poważna opinia, która wpłynęła w związku z projektem tej ustawy i którą otrzymaliśmy całkiem niedawno, przesłana przez panią prezes Sądu Najwyższego, stwierdza kategorycznie, że proponowane rozstrzyganie, podejmowanie orzeczeń w pełnym składzie i większością 2/3 oznacza potencjalne ogromne opóźnienia, a faktyczny paraliż funkcjonowania Trybunału Konstytucyjnego. Co więcej, sędziowie Sądu Najwyższego w swojej opinii mówią o tym, że wymóg forsowania rozstrzygnięć większością 2/3 głosów jest ewidentnie niezgodny z art. 190 ust. 5 konstytucji i ustawa nie może określać tej większości w taki sposób, że pozbawi trybunał możliwości efektywnego orzekania. Chciałbym zatem zapytać, pytanie do wnioskodawców, kto wam napisał jakiekolwiek inne opinie, które stwierdzają... że ten ewidentnie niekonstytucyjny projekt składacie w Sejmie? Mam jeszcze jedno pytanie, które zabrzmi niestety retorycznie, ponieważ 2 tygodnie temu, po tej przykrej ceremonii zaprzysiężenia sędziów wybranych przez ten Sejm, pan prezydent podobnież powołał zespół w ramach Narodowej Rady Rozwoju. Kto wchodzi w skład tego zespołu? [[Dzwonek]] Czy wydał jakąkolwiek opinię? Czy możemy poznać tych ludzi...
ParlaMint-PL_2016-12-14-senat-32-2.u93	Pozwolę sobie powtórzyć dwa pytania, na które nie dostałem odpowiedzi, a jedno dołożę. Mianowicie pytałem, czy była dyskusja na temat odpowiedzi, jaką daje Biuro Legislacyjne, że cel ustawy można zrealizować, zmieniając 3 daty wejścia w życie poprzednio uchwalonych ustaw. Czy państwo braliście to pod uwagę? Druga kwestia. Ponieważ pan przewodniczący nie mógł odnaleźć tego zapisu, w którym była mowa o niekonstytucyjności, to właśnie go szukam, bo go sobie gdzieś zaznaczyłem… Ale nim zadam to pytanie, zadam inne. Chodzi mi o to, co jest zawarte w przepisie art. 19. Otóż mówi się w nim, że wyroki Trybunału oraz rozstrzygnięcia Trybunału podjęte z naruszeniem przepisów ustawy o Trybunale Konstytucyjnym… i w jednym wersie wskazana jest jedna, a w innym wersie druga ustawa. To, po pierwsze, mam pytanie, czy państwo mówiliście o tym, kto to niby określił, że w ogóle są takie naruszone przepisy. Czy powoływano się na wyroki Trybunału, który stwierdził, że przepisy ustaw o Trybunale były naruszone? O jakie przepisy chodzi? Na jakiej podstawie określono, że są wyroki niezgodne z prawem tak naprawdę? Bo chodzi o dookreśloność prawa. No, to trzeba wiedzieć, jakie to wyroki mają być publikowane. A po drugie, co będzie, kiedy wprowadzimy art. 19, a pani premier powie, że nie opublikuje wyroku, bo uznaje, że art. 19 jest jej zdaniem niezgodny z konstytucją? Zresztą ja twierdzę, że jest niezgodny z konstytucją. Więc co będzie wtedy? Czy znowu napiszemy ustawę mówiącą, że one będą publikowane, chociaż nie będą publikowane? Znalazłem już ten przepis, o który pan pytał, Panie Przewodniczący. To jest w jedenastej uwadze Biura Legislacyjnego, które mówi, że identyczna regulacja była już zapisywana i postawiono jej zarzuty niekonstytucyjności, przywołany jest wyrok mówiący o naruszeniu art. 190 ust. 1 i 2 konstytucji. Czy państwo rozważaliście to, że ten przepis jest niezgodny z konstytucją? Jak widać, nie jest to tylko moje zdanie. Może być tak, że to będzie też zdanie pani premier i że ona teraz też wyroków nie opublikuje, ponieważ to jest niezgodne z konstytucją.
ParlaMint-PL_2017-12-20-senat-53-2.u173	Ja krótko. Panie Senatorze, oczywiście dosyć dokładnie przeczytałem całą ustawę i rzeczywiście takich miejsc, o jakich pan mówi, jest mnóstwo. Ta ustawa była robiona w Sejmie, że tak powiem, na kolanie. Było wprowadzanych mnóstwo poprawek, a wiadomo, że jeżeli w takiej ustawie wprowadza się… Było zgłoszonych, nie wiem, około 150 czy 200 poprawek w czasie procedury w Sejmie. Dużo z nich zostało przyjętych, oczywiście tych, które były zgłaszane przez Prawo i Sprawiedliwość. W związku z tym trudno teraz zapanować nad całą ustawą. Przywołam tu tylko przykład, który pan podał, odnoszący się do Państwowej Komisji Wyborczej, do jej składu. No, jest sprawą jasną i oczywistą… Trzeba to czytać literalnie: pracowała w polskiej szkole wyższej, w Polskiej Akademii Nauk, w instytucie badawczym lub innej placówce naukowej, mając tytuł naukowy profesora – i tu jest „albo” – albo stopień naukowy doktora habilitowanego. Nie ulega żadnej wątpliwości… [[Nauk prawnych.]] Doktora habilitowanego nauk prawnych. Czyli doktor habilitowany musi być doktorem nauk prawnych, a profesor, jakikolwiek by był – chodzi oczywiście o sam tytuł profesora – może być w Państwowej Komisji Wyborczej.
ParlaMint-PL_2019-04-03-sejm-79-1.u179	Panie Marszałku! Wysoka Izbo! Czy rząd ma świadomość, jakie koszty wygeneruje zmiana tej ustawy, i czy w związku z tym będą do gmin kierowane dodatkowe środki mające pomóc im dobrze wykonać powierzone im zadania? Dziękuję.
ParlaMint-PL_2022-03-24-senat-39-2.u102	Dziękuję. [[Panie Marszałku, jeszcze ja się zgłaszałem.]] Bardzo proszę, pan senator Michał Seweryński… [[Stanisław Gogacz.]] Przepraszam, pan senator Stanisław Gogacz, przepraszam.
ParlaMint-PL_2019-12-20-sejm-02-3.u245	Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 93, wraz z przyjętymi poprawkami, zechce podnieść rękę i nacisnąć przycisk. Kto jest przeciw? Kto się wstrzymał? Panie marszałku, po raz kolejny nie jestem w stanie zagłosować. Sejm uchwalił ustawę o zmianie niektórych ustaw w celu ułatwienia zwalczania chorób zakaźnych zwierząt. [[Oklaski, poruszenie na sali]] Pan tu przeszkadza. Nie podałem wyników. Nie przeszkadza. Głosowało 270 posłów. Za - 164... Nie, przepraszam. Za głosowało 270 posłów, przeciw - 164, 8 się wstrzymało. [[Przewodnictwo w obradach obejmuje marszałek Sejmu Elżbieta Witek]] Czy mogę ewentualnie prosić o sprawdzenie czytnika karty pana posła? Ponieważ pan poseł zgłasza, że coś nie działa. Zawsze nie działa, jak przegrywają. Proszę sprawdzić, panie pośle, czy działa. Pani marszałek, a co z systemem do głosowania? Działa, tak? To proszę. Tutaj pan chce, tak? Powracamy do rozpatrzenia punktu 10. porządku dziennego: Pierwsze czytanie rządowego projektu ustawy o zmianie ustawy Kodeks postępowania cywilnego oraz niektórych innych ustaw. W dyskusji zgłoszono wniosek o skierowanie projektu ustawy dodatkowo do Komisji Kultury i Środków Przekazu. Propozycją zaopiniowaną przez Prezydium Sejmu jest, aby Sejm skierował ten projekt ustawy do Komisji Sprawiedliwości i Praw Człowieka w celu rozpatrzenia. Jeżeli nie usłyszę sprzeciwu, będę uważała, że Sejm propozycję zaopiniowaną przez Prezydium Sejmu przyjął, a wniosek o dodatkowe skierowanie tego projektu ustawy poddam pod głosowanie. Sprzeciwu nie słyszę. Przystępujemy do głosowania. Kto z pań i panów posłów jest za dodatkowym skierowaniem projektu ustawy zawartego w drukach nr 45 i 45-A do Komisji Kultury i Środków przekazu, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 443 posłów. Za było 193, przeciw - 250, nikt się nie wstrzymał. Sejm wniosek odrzucił. Na podstawie art. 95b regulaminu Sejmu wyznaczam termin przedstawienia sprawozdania przez komisję do dnia 21 stycznia 2020 r. Powracamy do rozpatrzenia punktu 23. porządku dziennego: Sprawozdanie Komisji Finansów Publicznych o poselskim projekcie ustawy o zmianie ustawy o podatku dochodowym od osób fizycznych oraz ustawy o podatku dochodowym od osób prawnych. Przystępujemy do trzeciego czytania. Komisja wnosi o uchwalenie projektu ustawy z druku nr 103. Do pytania zapisał się pan poseł Dariusz Wieczorek, Lewica. Bardzo proszę.
ParlaMint-PL_2016-11-15-sejm-30-1.u534	Bardzo dziękuję. [[Panie marszałku, w trybie sprostowania, padło moje nazwisko.]] Bardzo proszę, 1 minuta na sprostowanie.
ParlaMint-PL_2017-07-14-senat-45-3.u555	Dobrze. Dziękuję bardzo. Teraz proszę o zabranie głosu pana senatora Aleksandra Pocieja. Bardzo proszę, Panie Senatorze. [[Rozmowy na sali]] Ciii.
ParlaMint-PL_2017-06-22-sejm-44-3.u13	Dziękuję. Pan przewodniczący klubu chciałby przerwę, bo tu był wniosek o przerwę dla klubu Prawo i Sprawiedliwość? Nie. Nie mogę uwzględnić tego wniosku, pani poseł, ponieważ mogę uwzględnić taki wniosek, jeżeli klub prosi o przerwę dla siebie. Głos ma pani poseł Urszula Augustyn, klub Platforma Obywatelska.
ParlaMint-PL_2016-06-08-senat-19-1.u117	Czy pan senator chce jeszcze dopytać? [[Nie. Dziękuję.]] Jutro na posiedzeniu komisji, dobrze. Dziękuję bardzo, Panie Ministrze. Proszę o zadanie pytania pana senatora Piotra Florka.
ParlaMint-PL_2020-04-29-sejm-11-1.u37	Szanowna Pani Marszałek! Wysoki Sejmie! Polską racją stanu jest przygotowanie długoletniej, przynajmniej 30-letniej strategii w przypadku polskiej energetyki, która uwzględni dzisiaj wzrost cen energii i przesyłu, kwestie węgla, milionów ton polskiego węgla, który leży na hałdach, kwestie wyzwań, jakimi są kogeneracja, energia odnawialna czy neutralność klimatyczna. Na te pytania nie mamy odpowiedzi, ale pojawia się dzisiaj jasny punkt w wykonaniu naszego premiera i byłego przewodniczącego Parlamentu Europejskiego Jerzego Buzka. Otóż własną inicjatywą doprowadził do przygotowania regulacji europejskiej, która eliminuje monopol Gazpromu na ceny przesyłu. Dzięki temu mamy pełną kontrolę cen, konkurencyjności przesyłu i pełną jawność, aby nie doprowadzić do takiej sytuacji, że odbiór, cena gazu w Niemczech jest wyższa niż w Polsce. Ta dyrektywa jest przejawem solidarności, za co należą się ogromne podziękowania panu premierowi Buzkowi. Do tego stopnia, że nawet Niemcy zgodziły się pod presją na wdrożenie tej dyrektywy. Kraj zewnętrzny, jakim jest Norwegia, która również dostarcza gaz, także przyjął rozwiązania prawa europejskiego. O tym, że Gazprom zaprotestował, składając do TSUE (Dzwonek), świadczy tylko o tym, że to leży w interesie Unii Europejskiej. Dlatego pytam: Dlaczego Polska jako ostatni kraj wdraża opóźnioną dyrektywę do prawa polskiego? Tego nie rozumiem. Dziękuję. [[Oklaski]]
ParlaMint-PL_2018-07-10-senat-63-1.u317	Czy są dalsze pytania panów senatorów? Nikt się nie zgłasza. Dziękuję, Panie Senatorze. [[Dziękuję, Panie Marszałku.]] Projekt ustawy został wniesiony przez prezydenta. Do prezentowania stanowiska prezydenta w toku prac parlamentarnych została upoważniona pani Anna Surówka-Pasek, podsekretarz stanu w Kancelarii Prezydenta Rzeczypospolitej Polskiej. Czy przedstawiciel prezydenta pragnie zabrać głos? Tak. Proszę bardzo. Zapraszam panią minister na trybunę.
ParlaMint-PL_2017-11-22-sejm-52-1.u187	Panie pośle, ta pana wypowiedź ma być odniesiona do pana wypowiedzi, do niezrozumienia lub złej oceny pana wypowiedzi...
ParlaMint-PL_2017-06-22-senat-43-2.u50	Pani Marszałek! Wysoka Izbo! Chyba nie o tym samym rozmawiamy, mam takie wrażenie, jak słucham niektórych senatorów, nie o tym samym akcie prawnym. Otóż on dotyczy tak naprawdę opieki nad dzieckiem i trochę też pokazania drogi, pokazania, że można, a nawet trzeba, aby ojciec sprawował opiekę, był w domu, był z dzieckiem i to dziecko wychowywał. I mówiąc szczerze, to jest chyba bardzo ciekawa dyrektywa dla polityków. Dla polityków mężczyzn, którzy najczęściej zajmują się własną karierą i są daleko od własnych dzieci. Ja wiem, co mówię, bo sam byłem właśnie w bardzo dużym ciągu politycznym, kiedy moje córki były bardzo małe. I muszę panom senatorom powiedzieć – bo panowie dzisiaj byli bardzo aktywni, kiedy ich słuchałem – że dla ojca to duży ubytek, który bardzo trudno naprawić przez lata. I mówię to z własnego doświadczenia, Panie Senatorze. Ta dyrektywa, ten dokument nie mówi o tym, co mamy robić, żeby więcej dzieci się rodziło, tylko mówi, jak nimi się opiekować. I tak jak są przepisy prawa, które nakazują nam iść do lekarza albo nakazują nam się uczyć – iść do lekarza, szczepić się, żeby być zdrowym, żeby nie zarażać chorobami, żeby rozwijać się prawidłowo, żeby się badać – tak są też przepisy prawa… Musimy chodzić do szkoły, żeby zdobywać wiedzę, aby być mądrym, aby rozwijać siebie, ale również budować naszą ojczyznę. I intencją, która pojawiła się w tym dokumencie, było to, aby pokazać, że również ojciec może być tym, który zostanie w domu i będzie opiekował się dzieckiem. Sam z dzieckiem, kiedy jego żona, matka dziecka, będzie w pracy. A kiedy usłyszałem wypowiedzianą przez jednego z senatorów opinię, że zasysamy czy ściągamy z Europy jakieś dziwne wzorce, bo np. karmienie piersią staje się w Polsce niemodne, to stwierdziłem, że to ów senator stoi trochę tyłem do rzeczywistości, bo ja mam wrażenie, że od pewnego czasu staje się całkowicie inaczej. Że to właśnie pewne nowe wzorce, które przychodzą do Polski, pokazują, że karmienie piersią jest zdrowe, potrzebne i nie jest niczym, co powinno być wstydliwe dla kobiety. Kiedy dzisiaj jesteśmy na lotnisku, w restauracjach, w różnych miejscach, widzimy specjalne miejsca dla kobiet – tego do tej pory nie było. Więc kto dzisiaj mówi, że jest jakiś inny system, nie wiem, nakłaniania kobiety do karmienia? Ja urodziłem się w 1974 r. i pamiętam do dziś, że kiedy byłem małym dzieckiem, piłem coś, co nazywało się Humana. Nie wiem, kto to wyprodukował wtedy, czyjej to było produkcji, ale przyszedł taki czas, że musiałem to pić. Wcześniej piłem pokarm mojej mamy. I pamiętam tę Humanę, ona stała w domu. To było bardzo smaczne, mój brat też to pił. Nikt nikogo nie namawia… To nie jest tak, że ktoś musi karmić piersią albo musi podawać taki czy inny produkt. Już nie chcę wymieniać nazw, żeby nikt mnie nie oskarżył o jakąś kryptoreklamę. Nie widziałem, aby Bruksela coś takiego narzucała. Wręcz przeciwnie, jest dzisiaj cały system nie tyle przepisów czy nakazów, ale takiego budowania świadomości wychowywania dziecka, dbania o jego zdrowie w oparciu o wszystko, co jest naturalne. Jest tak zresztą nie tylko w przypadku dzieci, tak samo jest z dorosłymi. Zdrowe życie, zdrowa żywność jest dzisiaj czymś, co jest w takim obiegu czy w debacie publicznej bardzo popularne. Czasami jest tak – rozmawialiśmy, Panie Senatorze, o tym na posiedzeniu komisji – że warto podjąć decyzje, które trochę na nas wymuszają pewne zachowania, ale wymuszają je w sposób bardzo pozytywny i dobry. W tym codzienny biegu czasami zapominamy o tym, co dla nas najważniejsze. Zapominamy o tym, że matka i ojciec mogą się podzielić obowiązkami związanymi z wychowywaniem dziecka. Możemy spowodować, że my jako mężczyźni na chwilę się zatrzymamy i z tym dzieckiem będziemy w domu, a nasza partnerka czy żona pójdzie do pracy i będzie budowała swoją karierę, co nie jest przecież niczym złym. I kobieta, i mężczyzna chcą się rozwijać, chcą wracać do pracy i rozwijać swoje talenty. Prawda? Chcą rozwijać się w pracy, zdobywać szczyty w firmach, w urzędach, w których pracują. Tak samo mężczyźni, jak i kobiety chcą czuć się potrzebni w swojej pracy. Wiemy dokładnie, że w świecie, który jest dzisiaj bardzo dynamiczny, bardzo szybko się zmienia, wyjście z rynku pracy na dłuższy czasu powoduje duże ubytki. Nie wiem, skąd narodziła się u was taka niechęć, dlaczego tak nagle uważacie, że to godzi w budowę silnej rodziny. W czym ojciec jest gorszy od matki w wychowywaniu dziecka? Dziwię się, że to mówią mężczyźni. W czym jesteśmy gorsi w wychowywaniu córki czy syna? Czy jeżeli weźmiemy te 2, 3 czy 4 miesiące urlopu i będziemy z dzieckiem, będziemy je wychowywać, to będziemy gorszym rodzicem? Przecież będziemy tego czasu spędzać z dzieckiem więcej. Mamy taką samą miłość do dziecka jak matka. I proszę, nie wrzucajcie do tej dyskusji kwestii alimentacyjnych, bo to w ogóle nie ma nic do tego. Tych złoczyńców, którzy nie płacą alimentów, oczywiście trzeba ścigać, bo to jest patologia, tylko że nie o tym dzisiaj rozmawiamy. Moim zdaniem bardzo złe jest też to – już nie chcę tego nazywać patologią – że ojciec bardzo często przegrywa bitwę z matką w sądzie, kiedy im się w życiu nie układa. Ojciec jest często stroną pokrzywdzoną w tych sporach, w dostępie do dziecka. To są kwestie, o których powinniśmy rozmawiać. Być może jest tak, jak mówicie, być może macie rację, że to trochę jest próba narzucenia z zewnątrz pewnych zachowań, ale jeżeli spojrzymy na cały system prawa, jaki funkcjonuje w Polsce czy w innych krajach, to zauważymy, że ten system narzuca nam pewne zachowania, ale tylko po to, żeby nas chronić, żeby nam pomagać budować naszą drogę życia jak najbardziej bezpieczną. Jeżeli mówimy o przyroście naturalnym, to szukajmy takich rozwiązań, które spowodują, że kobieta i mężczyzna – powtórzę: kobieta i mężczyzna – będą się czuli na tyle bezpiecznie, że wspólnie podejmą decyzję o urodzeniu dziecka. Są kraje europejskie, które szukają takich rozwiązań np. dla studentek i studentów, namawiają ich do tego, żeby dziecko się urodziło nawet na studiach, i chcą tym młodym rodzicom pomóc. To są mechanizmy, o których powinniśmy rozmawiać na tej sali: jak pomóc rodzicom, żeby decydowali się na dziecko, żeby czuli się bezpiecznie, żeby wiedzieli, że jak urodzą dziecko i wspólnie będą je wychowywać, to państwo im pomoże, wtedy kiedy tej pomocy będą potrzebowali, kiedy np. stracą pracę, kiedy jeszcze się uczą. I to jest najważniejsze. Ważne jest to – i tu zwracam się do kolegów i koleżanek z Prawa i Sprawiedliwości – żeby budować świadomość tego, że to dwójka rodziców powinna wychowywać dzieci. W tym tradycyjnym modelu niestety stało się tak, że cały ciężar wychowania spadł na kobietę. To jest złe i dla kobiety, i dla mężczyzny, bo mężczyzna traci kontakt z dzieckiem, a kobieta traci wiele z możliwości własnego rozwoju. I skoro jest tak, że do wychowania dziecka w tym modelu tradycyjnej rodziny, o którym mówicie, potrzebny jest mężczyzna i potrzebna jest kobieta, no to dzielmy tak naprawdę te obowiązki na mężczyznę i na kobietę. I pomagajmy im w tym. Pomagajmy i mężczyźnie, i kobiecie. Proszę, spójrzcie na tę dyskusję i na te dokumenty, które płyną, właśnie w ten sposób. Nie tak, że ktoś palcem coś nakazuje, że ktoś ingeruje, że ktoś chce, nie wiem, rozbić jakiś model rodziny. Nikt nie chce rozbijać żadnego modelu rodziny. Ja patrzę na to w taki sposób, że ktoś chce nam pomóc, że ktoś chce pokazać drogę, pokazać, że można. I w taką właśnie drogę pomocy ja wierzę. A my dokładajmy tylko mądrze w naszym kraju dodatkowe elementy, które pomogą, które sprawią, że i młodzi ludzie, i starsi, bardziej doświadczeni będą decydować się na dzieci i będą umieli je wychowywać. I wtedy będziemy mogli powiedzieć, że przyrost naturalny jest prawdziwie wysoki. I że nie boimy się tego, że będzie ujemny. Głęboko w to wierzę. Proszę was: naprawdę trochę mniej tej demagogii, trochę mniej tego ataku, bo on nie ma żadnego sensu. Dziękuję bardzo. [[Oklaski]]
ParlaMint-PL_2019-05-15-sejm-81-1.u519	Panie Marszałku! Wysoki Sejmie! Chciałem jeszcze raz zapytać o zasilanie tego funduszu. Otóż ten fundusz jest zasilany z wielu źródeł, także przez Urząd Dozoru Technicznego. Na moje pytanie, czym ten urząd sobie na to zasłużył, pan minister rozbrajająco odpowiedział, że sięgnął do bogatego. Pytanie, kto w naszym kraju może czuć się pewnie, jak będziecie sięgać do wszystkich, którzy mają pieniądze. Oczywiście są pytania, które już tutaj były wielokrotnie formułowane, właśnie o tę walkę ze smogiem, o te samochody elektryczne, o te programy drogowe. Zbudowaliście piramidę finansową i z tych samych środków finansujecie różne programy. No jakiś matrix. [[Dzwonek]] Dziękuję. [[Oklaski]]
ParlaMint-PL_2021-09-17-sejm-37-3.u151	Dziękuję, panie ministrze. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowych oświadczeń w imieniu kół. Otwieram dyskusję. Jako pierwsza pani poseł Anna Milczanowska w imieniu Klubu Parlamentarnego Prawo i Sprawiedliwość.
ParlaMint-PL_2020-01-23-sejm-04-2.u210	Bardzo dziękuję. Ponownie odpowiada sekretarz stanu w Ministerstwie Spraw Wewnętrznych i Administracji pan Maciej Wąsik.
ParlaMint-PL_2015-11-26-sejm-02-2.u91	Pani Marszałek! Panie Ministrze! Wysoka Izbo! Dziękujemy za to wprowadzenie przez pana ministra, chociaż lakoniczne, bo wynikające z krótkiego czasu, ale poruszające praktycznie wszystkie obszary bezpieczeństwa, które podlegają panu ministrowi. Gratulujemy wyboru, jeszcze do niedawna pan minister był w opozycji, również w komisji mieliśmy możliwość wspólnie pracować. W związku z tym chciałbym zadać takie pytanie: Czy podtrzymujecie państwo, bo wielokrotnie, kiedy wprowadzana była likwidacja 100-procentowej odpłatności za zwolnienia lekarskie w służbach mundurowych, wielokrotnie krytykowaliście tę decyzję, czy podtrzymujecie dzisiaj wasze stanowisko, czy będziecie wracać do 100% płatności, bo wielu funkcjonariuszy zadaje to pytanie, czy też w tym momencie przechodzicie niejako do porządku dziennego nad stanem faktycznym i nadal pozostaną obecnie funkcjonujące rozwiązania? Podstawowy dzisiaj temat w kwestii bezpieczeństwa to jest to, co porusza Polaków, sprawa uchodźców i nie sposób się do tego nie odnieść. W związku z tym obserwujemy, że następuje swoiste zmiękczenie stanowiska PiS-u i w tej chwili już nie mówicie tak kategorycznie. W związku z tym moje pytanie: Ilu uchodźców planujecie przyjąć? Na jakich zasadach? Jakie będą procedury sprawdzania tych uchodźców? Co jeżeli zmienią się kanały przerzutów? Wspominał pan minister o tym, że jest plan do wprowadzenia, gdyby kanał od południa się niejako nasilił. Czy w związku z tym ten plan, który - jak rozumiem - był przygotowany jeszcze za rządów Platformy, akceptujecie? Czy to jest dobry plan? Czy też planujecie jakieś zmiany do przeprowadzenia w tym planie? Jeszcze odnośnie do uchodźców: jeżeli planujecie już ich przyjęcie, to jakie będą koszty, ile będzie kosztował jeden relokowany uchodźca? Ile do tego będziemy dopłacać z budżetu? Czy też środki unijne całkowicie wystarczą na to? Dziękuję bardzo.
ParlaMint-PL_2017-01-25-sejm-34-3.u214	Panie Marszałku! Wysoka Izbo! Proponowany projekt ustawy zawarty w druku sejmowym nr 1186 odnosi się do niezwykle istotnej, ale także skomplikowanej materii, jaką jest pozbawienie sprawców przestępstw korzyści osiągniętych z popełnionych czynów zabronionych. Oczywiste jest - i klub Platformy Obywatelskiej także stoi na tym stanowisku - że należy z całą stanowczością ścigać i karać wszystkich przestępców. Konsekwentnie należy także pozbawiać tych przestępców majątków, które zostały zgromadzone niezgodnie z prawem. Punktem wyjścia do przyjęcia proponowanego projektu ustawy jest nie tylko wzmocnienie prawnych mechanizmów służących do poprawy efektywności ścigania przestępstw o charakterze gospodarczym, lecz także implementacja dyrektywy Parlamentu Europejskiego i Rady z dnia 3 kwietnia 2014 r. Mając na względzie konieczność przyjęcia nowych regulacji, pragnę jednak zaznaczyć, że przedstawiony projekt ustawy budzi wiele kontrowersji i zastrzeżeń. Po pierwsze bowiem, zawiera szereg wad prawnych i legislacyjnych, a po drugie, wprowadza nowe uprawnienia dla aparatu ścigania i służb specjalnych, które dadzą możliwość inwigilacji polskich przedsiębiorców. Jedną z najistotniejszych zmian jest propozycja dodania w Kodeksie karnym art. 44a, który stanowić ma podstawę do stosowania tzw. konfiskaty rozszerzonej. Budzi on jednak wątpliwości natury prawnej, co zresztą było podnoszone na etapie prac nad projektem. Otóż kwestią niezwykle istotną jest, aby nowe regulacje były spójne i harmonijne z obowiązującym już systemem prawnym. Ministerstwo Sprawiedliwości proponuje, aby sąd mógł orzec przepadek przedsiębiorstwa stanowiącego własność sprawcy. Niestety w przepisie brakuje odniesienia do definicji przedsiębiorstwa określonej w przepisach prawa cywilnego. Istnieje zatem realne zagrożenie stosowania przez prokuratorów odmiennych od obecnie obowiązujących kryteriów oceny, czym jest przedsiębiorstwo i co wchodzi w jego skład. Taki stan niepewności będzie bez wątpienia negatywnie wpływał na atmosferę prowadzenia w Polsce działalności gospodarczej. W tym samym przepisie brakuje również wyraźnego wskazania dotyczącego zakresu możliwości przepadku przedsiębiorstwa, a mianowicie, czy sąd będzie orzekał zawsze co do całości, czy też będzie możliwość orzekania także tylko co do części przedsiębiorstwa. Ma to niezwykle istotne znaczenie w kontekście ogromnego zróżnicowania możliwych składników przedsiębiorstwa, jak maszyny, dokumentacja kadrowa i rachunkowa, ale także know-how i informacje objęte tajemnicą handlową. Ogromne zastrzeżenia budzi również propozycja nowego brzmienia § 2 w art. 45 Kodeksu karnego. Otóż zakłada on zerwanie z jedną z fundamentalnych zasad prawa karnego, a mianowicie zasadą domniemania niewinności. Wprowadza się bowiem katalog przypadków, kiedy to z góry, z mocy ustawy następować będzie założenie, że zgromadzony przez kogoś majątek jest majątkiem nielegalnym. Taka osoba będzie musiała udowodnić, że majątek zdobyła w drodze legalnej. Przecież nie każdy obywatel gromadzi w domu przez 5 lat wszelkie dowody dokonania zakupów, nawet jeśli są to cenne przedmioty. Jeżeli więc ktoś został skazany i z popełnienia przestępstwa osiągnął korzyść majątkową, to nie można zakładać, że wszystko, co nabył w przeciągu poprzednich 5 lat, jest nielegalne. W konsekwencji takiego założenia jednak brak paragonu czy jakiegoś dowodu zakupu może czynić z kogoś przestępcę. Niezwykle istotną zmianą są także propozycje zmian Kodeksu postępowania karnego w zakresie przepisów regulujących kwestię zabezpieczenia majątku. Otóż Ministerstwo Sprawiedliwości proponuje wprowadzić nowy sposób zabezpieczenia wykonania przyszłego orzeczenia sądu poprzez ustanowienie przymusowego zarządu przedsiębiorstwa i wyznaczenie zarządcy. Na etapie postępowania przygotowawczego postanowienie o takim zabezpieczeniu wydawać będzie prokurator, a po wniesieniu aktu oskarżenia już właściwy sąd. Przypomnę tylko, że w pierwotnych założeniach to postanowienie wydawane przez prokuratora nie miało podlegać kontroli sądowej. Jednak publiczne głosy sprzeciwu podnoszone przez posłów Platformy Obywatelskiej, ale przede wszystkim przez szerokie grono ekspertów spowodowały, że sądowa kontrola została finalnie uwzględniona. Nie zmienia to faktu, że ten nowy przepis nadal wywołuje liczne kontrowersje co do jego późniejszej interpretacji. Jak wspomniałem na wstępie, projekt ustawy rozszerza także uprawnienia organów ścigania i służb specjalnych w zakresie tzw. czynności operacyjno-rozpoznawczych. Otóż proponowane przez Ministerstwo Sprawiedliwości zmiany dotyczyć będą Policji, Centralnego Biura Antykorupcyjnego, Żandarmerii Wojskowej, Straży Granicznej, Służby Kontrwywiadu Wojskowego oraz Służby Wywiadu Wojskowego. Przypomnę tylko, że obecnie osobami odpowiedzialnymi za nadzór nad tymi służbami są osoby skazane przez sąd za nadużycia władzy, a następnie ułaskawione przez prezydenta Andrzeja Dudę. Nie może zatem budzić czyjegokolwiek zdziwienia fakt, że [[Dzwonek]] każdorazowe przyznanie służbom specjalnym nowych uprawnień...
ParlaMint-PL_2019-11-19-sejm-01-3.u106	Pani Marszałek! Panie Premierze! Wysoka Izbo! W swoim exposé wiele mówił pan, panie premierze, o normalności, o normalności, którą przywracał pana rząd w poprzedniej kadencji. Mam tutaj na myśli przywrócenie normalności w systemie ratownictwa medycznego, upaństwowienie tego ratownictwa. Na koniec kadencji ratownicy cieszą się również z nowych karetek, które właśnie do tego systemu trafiają, do Złoczewa, Wielunia, Wieruszowa. Tych problemów jednak jest jeszcze sporo, jest ich wiele. Jednym z nich jest deficyt kadry medycznej, deficyt, braki personelu, które są efektem długoletnich zaniedbań poprzedników, a wręcz przyzwolenia na wyjazd młodych medyków za granicę. Są to szczególnie odczuwalne dzisiaj braki właśnie w szpitalach powiatowych. Jednym ze sposobów, który może w dłuższej perspektywie (Dzwonek) czasu odwrócić ten trend, jest zwiększenie liczby lekarzy. Panie premierze, ile wynosiły limity przyjęć na studia lekarskie w 2009 r., w 2013 r., w 2018 r., a ile będą wynosiły w kolejnych latach? Dziękuję. [[Oklaski]]
ParlaMint-PL_2020-02-13-sejm-05-2.u1	Pani Marszałek! Wysoka Izbo! Informuję, że w dniu dzisiejszym odbędą się posiedzenia Komisji: - do Spraw Energii i Skarbu Państwa - godz. 9, - Infrastruktury - godz. 9, - Obrony Narodowej - godz. 9, - Polityki Senioralnej - godz. 9, - Finansów Publicznych wspólnie z Komisją Polityki Społecznej i Rodziny - godz. 9.30, - Rolnictwa i Rozwoju Wsi - godz. 9.30, - Edukacji, Nauki i Młodzieży - godz. 10, - Kultury Fizycznej, Sportu i Turystyki - godz. 10, - Zdrowia - godz. 11, - Finansów Publicznych - godz. 11.30, - do Spraw Unii Europejskiej - godz. 12, - Infrastruktury wspólnie z Komisją Samorządu Terytorialnego i Polityki Regionalnej - godz. 12, - Infrastruktury - bezpośrednio po zakończeniu tego posiedzenia komisji, ok. godz. 12.15, - Ochrony Środowiska, Zasobów Naturalnych i Leśnictwa - godz. 13, - Zdrowia - godz. 13, - Kultury Fizycznej, Sportu i Turystyki - godz. 13.30, - Cyfryzacji, Innowacyjności i Nowoczesnych Technologii - godz. 14, - Finansów Publicznych - godz. 15, - Łączności z Polakami za Granicą - godz. 15, - Kultury i Środków Przekazu - godz. 16. Ponadto odbędą się posiedzenia zespołów parlamentarnych: - Parlamentarnego Zespołu ds. Budowy Drogi Ekspresowej S12 - godz. 9, - Parlamentarnego Zespołu na rzecz Wspierania Przedsiębiorczości i Patriotyzmu Ekonomicznego - godz. 9, - Parlamentarnego Zespołu ds. Szpitali Powiatowych - godz. 10, - Parlamentarnego Zespołu ds. Budowy Drogi S10 - godz. 11, - Parlamentarnego Zespołu ds. Rozwiązań Komunikacyjnych w Małopolsce, w szczególności Budowy Nowej Linii Kolejowej Podłęże - Szczyrzyc - Tymbark/Mszana Dolna oraz Modernizacji Istniejącej Linii Kolejowej nr 104 Chabówka - Nowy Sącz, a także Budowy Drogi Szybkiego Ruchu z Brzeska do Nowego Sącza i dalej do Granicy Państwa w Muszynce tzw. „Sądeczanki” - godz. 11, - Parlamentarnego Zespołu ds. Rozwoju i Wsparcia Przedsiębiorstw - godz. 14, - Parlamentarnego Zespołu ds. Walki z Cenzurą na Uczelniach - godz. 14, - Parlamentarnego Zespołu ds. Policji - godz. 14, - Zespołu Parlamentarnego „Zerwij z plastikiem” - godz. 14.30, - Parlamentarnego Zespołu ds. Bezpieczeństwa Szczepień Ochronnych Dzieci i Dorosłych - godz. 15, - Parlamentarnego Zespołu ds. Rozwiązywania Problemów Mieszkańców „Polski Powiatowo-Gminnej” - godz. 15, - Parlamentarnego Zespołu ds. Wojsk Obrony Terytorialnej - godz. 16.30, - Parlamentarnego Zespołu ds. Przeciwdziałania Alienacji Rodzicielskiej - godz. 17, - Parlamentarnego Zespołu do spraw Systemu Ratownictwa Medycznego - godz. 17.30, - Parlamentarnego Zespołuw ds. Wspierania Środowisk Dzieci Wojny - godz. 18, - Parlamentarnego Zespołu ds. Budowy Kolei w ramach Siatki Połączeń z Centralnym Portem Komunikacyjnym Warszawa - Ostrołęka - Łomża - Kolno - Pisz - Orzysz - Giżycko - tzw. Kolei Warszawsko-Mazurskiej przez Łomżę - godz. 18.30. Odbędą się takie posiedzenia konstytuujące następujące grupy bilateralne: - grupę polsko-hiszpańską - godz. 12, - Polsko-Tajwański Zespół Parlamentarny - godz. 12.20, - grupę polsko-wietnamską - godz. 12.40, - grupę polsko-cypryjską - godz. 12.55, - grupę polsko-egipską - godz. 13.10, - grupę Polska-Finlandia - godz. 13.25, - grupę polsko-szwedzką - godz. 13,40, - grupę polsko-katarską - godz. 13.55, - grupę polsko-zambijską - godz. 14.10, - grupę polsko-marokańską - godz. 14.25, - grupę polsko-ukraińską - godz. 14.40, - grupę polsko-grecką - godz. 15, - grupę polsko-gruzińską - godz. 15.15, - grupę Polska - Chińska Republika Ludowa - godz. 15.30. Wszystkie zebrania odbędą się w sali nr 217 w budynku Senatu. Dziękuję bardzo.
ParlaMint-PL_2022-03-17-senat-38-4.u36	Panie Marszałku, oczywiście zwiększanie liczebności polskiego wojska musi odbywać się w sposób sukcesywny i przemyślany, bo tu chodzi nie tylko o czynnik ludzki, ale również o infrastrukturę, o uzbrojenie. Dlatego też, odpowiadając wczoraj na pytania na posiedzeniu Komisji Obrony Narodowej, wskazywałem jednoznacznie, że to jest perspektywa najbliższych lat, kiedy będziemy podejmować te działania. Zdajemy sobie sprawę również z tego, że zwiększająca się liczebność polskiego wojska to jest również wyzwanie w wymiarze finansowym. Dziś polskie wojsko liczy, jak wspomniałem – to są dane na koniec lutego – ok. 112 tysięcy żołnierzy plus 30 tysięcy terytorialnej służby wojskowej, więc dziś możemy mówić o armii blisko 150-tysięcznej. I teraz przed nami stoi wyzwanie… Chodzi o to, aby środki finansowe przekładały się w pierwszej kolejności na rozwój infrastruktury, bo ci żołnierze będą musieli gdzieś służyć, a w drugiej kolejności – na zakup nowoczesnego sprzętu, bo to jest rzecz kluczowa i to jest atrybut niezbędny, który ma posłużyć do rozwoju polskiej armii, no i oczywiście na ten komponent ludzki, w kontekście którego stwarzamy te możliwości i te mechanizmy, o których przed chwilą mówiłem i które jednoznacznie wskazywałem. Chcemy stworzyć armię, która będzie armią nowoczesną, chcemy stworzyć armię, która sprosta wyzwaniom współczesnego pola walki w różnych formatach. Jeszcze raz powtórzę: jeśli chodzi o kwestię poboru, nie bierzemy tego w tej chwili, w czasie pokoju, pod uwagę, bo zdajemy sobie sprawę, że na pewno nie byłoby to czymś dobrze przyjętym. [[Przewodnictwo obrad obejmuje wicemarszałek Michał Kamiński]]
ParlaMint-PL_2019-06-12-sejm-82-1.u393	Dziękuję. Zapraszam panią poseł Izabelę Leszczynę, która przedstawi stanowisko klubu Platforma Obywatelska - Koalicja Obywatelska. Bardzo proszę.
ParlaMint-PL_2022-03-12-sejm-50-4.u10	Wznawiam obrady. Informuję, że zgłosili się posłowie w celu wygłoszenia oświadczeń poselskich. Czy ktoś z pań i panów posłów chce jeszcze zgłosić się do wygłoszenia oświadczenia? Bardzo proszę. Zamykam listę. Jako pierwsza głos zabierze pani poseł Małgorzata Sekuła-Szmajdzińska, Lewica. Bardzo proszę, pani poseł.
ParlaMint-PL_2017-04-07-sejm-39-3.u221	Dziękuję panu ministrowi. Z wnioskami formalnymi zgłosili się państwo posłowie. Pani poseł Elżbieta Radziszewska, Platforma Obywatelska.
ParlaMint-PL_2021-01-20-sejm-25-1.u213	Szanowna Pani Marszałek! Panie Ministrze! Wysoka Izbo! Mam zaszczyt zaprezentować stanowisko Klubu Parlamentarnego Koalicja Polska dotyczące sprawozdania komisji o poselskim projekcie ustawy o zmianie ustawy - Prawo o ruchu drogowym, rządowym projekcie ustawy o zmianie ustawy - Prawo o ruchu drogowym, poselskim projekcie ustawy o zmianie ustawy - Prawo o ruchu drogowym oraz ustawy o kierujących pojazdami, odpowiednio druki nr 48, 802, 803 i 840. Wysoka Izbo! Każde rozwiązanie infrastrukturalne czy też prawne, które poprawia bezpieczeństwo uczestników ruchu, jest warte poparcia i potrzebne. Cieszymy się jako posłowie Koalicji Polskiej, że przynajmniej w tej kwestii jest zgoda. To było widoczne w pracy komisji i mam nadzieję, że też na naszym posiedzeniu w Izbie, na sali plenarnej, będzie to podobnie wyglądać, zresztą słyszeliśmy już te stanowiska poszczególnych klubów. Mam nadzieję, że tak się stanie. Dobrze, że poprawiamy bezpieczeństwo pieszych na przejściach drogowych, bo dzisiaj padały różne liczby, już nie będę ich ponownie przytaczał. Uczestnicy ruchu, którzy kierują pojazdami, są w coraz większym stopniu wyposażeni w różne systemy ostrzegawcze, nowe auta już są coraz lepiej doposażone i nie ma z tym problemów. Piesi, którzy wchodzą na jezdnię... To nie jest tak, pani poseł, że ktoś będzie niósł telefon. Tam wyraźnie mówi się o korzystaniu z telefonu, z tabletu. Kiedy pieszy nie jest skupiony na tym, żeby sprawdzić, czy wchodzi na puste przejście czy też pod nadjeżdżający pojazd, to może doprowadzić do tragedii i powinniśmy zrobić wszystko, by tego unikać. Na pewno nie jest tak, że jakiś przepis zwalnia kogokolwiek z myślenia, zwalnia ze zdrowego rozsądku, ponieważ mamy do czynienia z maszynami, które wjeżdżają na to przejście, i kierowca nie zawsze jest w stanie odpowiednio zareagować, bo musi w kilku kierunkach spoglądać, nie tylko na pieszych, ale też często na innych uczestników ruchu. Dobrze, że pojawia się zmiana, jeśli chodzi o te odległości na autostradach, na drogach szybkiego ruchu, na drogach ekspresowych. To jest potrzebne. Oczywiście jeśli chcemy przygotować się do manewru wyprzedzania, ta odległość musi być mniejsza, ale jako użytkownicy dróg wszyscy chyba widzimy, że jazda na tzw. zderzak jest stosowana i trzeba to eliminować. Prędkość nie ma aż takiego dużego znaczenia, bo jeśli po godz. 23 możemy jechać 60 km/h w obszarze zabudowanym... Kiedyś jeździliśmy całą dobę. Dostosowaliśmy się do tej zmiany i do kolejnej zmiany się dostosujemy. Będziemy oczywiście respektować te przepisy, starać się jeździć zgodnie z nimi, ale też zanim to będzie wprowadzone, i dobrze, że pojawia się to vacatio legis, trzeba doprowadzić do tego, żeby akcja informacyjna była naprawdę dobrze przeprowadzona i żeby informacje były wyczerpujące. Myślę, że dzisiaj nie będzie z tym problemu, bo z jednej są strony media publiczne, z drugiej strony - Orlen. Mam nadzieję, że już w tych wszystkich wydaniach papierowych napisze o tych rzeczach ważnych dla użytkowników dróg ruchu. Chodzi o to, żeby to wszystko zostało zrobione jak najlepiej i było jak najsprawniej przeprowadzone. No i oczywiście, żeby było mniej wypadków na drogach, to muszą być wypoczęci kierowcy. Z tego miejsca apeluję po raz kolejny, mówię, że miejsca obsługi pasażerów powinny być otwarte. Wiele MOP-ów przy różnych trasach szybkiego ruchu, przy drogach ekspresowych, autostradach jest do dnia dzisiejszego nieczynnych. To czas też na nadrobienie tych zaległości, poprawienie tego, bo jeśli do miasta będzie wjeżdżał wypoczęty kierowca, to też jest mniejsze ryzyko, że doprowadzi do wypadku czy też do kolizji. Poprzemy ten [[Dzwonek]] projekt, będziemy głosować za. Dziękuję bardzo. [[Oklaski]]
ParlaMint-PL_2016-12-01-senat-31-4.u136	Jeśli chodzi o głos przedstawicielki NSZZ „Solidarność”, to ta pani mówiła, że ona reprezentuje „Solidarność”, ale również i inne związki, i była zainteresowana kwestią wieku emerytalnego plus uwzględnienia czasu składkowego. Twierdziła, że osoby, które przepracowały odpowiednią liczbę lat i mają odpowiedni okres składkowy, chciałyby po prostu wcześniej przejść na emeryturę. Ta sprawa była omawiana. Jednak ze względu na koszty – dlatego że wspomniane rozwiązanie znacznie zwiększyłoby koszt przejścia na emeryturę – w tej chwili nie jest uwzględniana. Jeżeli się poprawi… Nie było powiedziane, że to w ogóle nie będzie uwzględniane. Tak więc myślę, że to jest sprawa, którą powinniśmy się w przyszłości zajmować. I jeżeli tylko będzie taka szansa, żeby zadbać o wiek emerytalny w zależności od czasu składkowego, o możliwość przejścia na emeryturę w zależności od czasu składkowego… Niemniej jednak jest to dla nas kwestia przyszłości. Jakie było drugie pytanie? [[Czego domagało się środowisko sędziowsko-prokuratorskie? Żeby Wysoka Izba wiedziała, jakie tam są oczekiwania.]] Domagało się tego, żeby były takie same warunki przejścia, jak w pozostałych grupach zawodowych. Dlatego że tu było powiedziane, że i sędziowie, i prokuratorzy, niezależnie od płci, będą przechodzić na emeryturę w sześćdziesiątym piątym roku życia. I było też powiedziane, że to będzie uwzględnione w przyszłości. Na razie nie planowano żadnych zmian i jest jednolity wiek przejścia na emeryturę w wieku 65 lat dla kobiet i dla mężczyzn, co i tak jest cofnięciem o 2 lata wieku przejścia na emeryturę z wcześniejszej ustawy.
ParlaMint-PL_2016-11-16-sejm-30-2.u553	Pani Marszałek! Panie Ministrze! Wysoka Izbo! Chciałam zapytać o to, jak wygląda przygotowanie i przebieg inwestycji budowy drogi ekspresowej na drodze krajowej S74 Nisko - Opatów - Kielce - Sulejów i co zostało w tej sprawie zrobione przez 8 lat rządów koalicji PO-PSL. Dziękuję bardzo. [[Oklaski]]
ParlaMint-PL_2016-10-06-senat-27-2.u127	Ja bardzo chętnie odpowiem na to pytanie, ponieważ my, procedując nad powołaniem członka rady bądź odwołaniem, jesteśmy związani ramami regulaminu, który zobowiązuje nas do wysłuchania kandydata bądź osoby, która składa rezygnację – tak mówi regulamin – i przedstawienia opinii co do wniosku o powołanie bądź odwołanie. Regulamin nie zobowiązuje ani komisji, ani Senatu do dociekania, jakież to przyczyny osobiste stoją za wnioskiem z rezygnacją. Wystarczające jest złożenie nawet samej rezygnacji, ta rezygnacja nie musiałaby być w ogóle uzasadniona. Przypomnę, że regulamin nie wymaga uzasadnienia dla rezygnacji. Rozumiem naturalną ludzką ciekawość, chęć dowiedzenia się, co tak naprawdę jest przyczyną, ale przypominam panu marszałkowi, że zarówno pan Chrzanowski nie ma obowiązku uzasadniania swojej rezygnacji, jak też my nie mamy obowiązku dopytywać, jakież to osobiste przyczyny leżą u podstaw tej rezygnacji, która jest przecież wydarzeniem rzadkim w historii Rady Polityki Pieniężnej. Regulamin jasno przesądza, że rezygnacja nie wymaga uzasadnienia. Pan doktor Chrzanowski, jeśli zechce, to odpowie, zgodnie ze swoją wolą, jednak nie musi udzielić odpowiedzi na takie pytanie. Regulamin nie wymaga tego.
ParlaMint-PL_2019-04-25-sejm-80-3.u742	Panie Marszałku! Wysoka Izbo! Chciałem zapytać, jakie są poglądy pana Wojciecha Sycha na temat aborcji eugenicznej, bo przypomnę, że od półtorej roku... [[Głos z sali: Półtora.]] ...w Trybunale Konstytucyjnym leży wniosek 107 posłów, w większości zresztą posłów PiS-u, o rozpatrzenie tego tematu. [[Głos z sali: Leży polszczyzna.]] Wniosek leży od 1,5 roku w tym trybunale przez was odzyskanym, który tak żeście fetowali, przez panią Przyłębską jest blokowany. Prawda jest taka... [[Głos z sali: Niezależny...]] Od kogo niezależny? Pani chyba sobie kpi, pani poseł. Pani Przyłębska blokuje trzy razy dłużej ten wniosek, niż był rozpatrywany w latach 90. [[Głos z sali: Ooo.]] To znaczy, że nie tworzycie żadnej nowej jakości, tylko tworzycie III RP bis, tylko że te sprawy są załatwiane jeszcze trzy razy dłużej. Prawda jest taka, że upolityczniony jeszcze bardziej przez was, niż był za Platformy Obywatelskiej Trybunał Konstytucyjny dzisiaj blokuje zatrzymanie aborcji eugenicznej. 20 tys. podpisów pod petycją złożoną przez Kaję Godek, kandydatkę konfederacji w tej sprawie, też wyrzucacie do kosza. Jesteście głusi i ślepi na ponad 800 tys. podpisów prawych Polaków, którzy chcą zakazać aborcji eugenicznej, a was upolityczniony Trybunał Konstytucyjny blokuje rozpatrywanie tej sprawy. Taka jest prawda o waszej PiS-owskiej obłudzie w temacie ochrony życia poczętego. Zawsze głosowaliście za tym, jak wiedzieliście, że nie ma to szans, będąc w opozycji, i blokujecie wszelkie projekty rządząc. To jest obłuda, to jest wycieranie sobie gęby wartościami najwyższymi. Niestety taka jest prawda.
ParlaMint-PL_2017-02-10-sejm-35-3.u121	Przystępujemy do głosowania. Kto z pań i panów posłów jest za przyjęciem 9. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. Za głosowało 373 posłów, przeciw - 43, wstrzymało się 10. Sejm poprawkę przyjął. Przed głosowaniem nad całością projektu ustawy pytanie zada pan poseł Paweł Pudłowski, klub Nowoczesna.
ParlaMint-PL_2019-02-21-sejm-77-4.u739	Dziękuję. Głosujemy. Kto z państwa jest za odrzuceniem poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 415 posłów. Za - 10, przeciw - 389, wstrzymało się 16. Sejm poprawkę przyjął. [[Głos z sali: Brawo!]] Przystępujemy do rozpatrzenia punktu 60. porządku dziennego: Sprawozdanie Komisji Administracji i Spraw Wewnętrznych o uchwale Senatu w sprawie ustawy o zmianie ustawy o cudzoziemcach oraz niektórych innych ustaw (druki nr 3210 i 3219). Proszę pana posła Jerzego Polaczka o przedstawienie sprawozdania komisji.
ParlaMint-PL_2022-01-12-senat-35-2.u100	Dziękuję bardzo, Panie Marszałku. Panie Marszałku! Wysoka Izbo! Panie Ministrze! Panie Prezesie Instytutu Pamięci Narodowej! Ja bym chciał nawiązać do niektórych wypowiedzi w tej drugiej części debaty, po moim wystąpieniu, ale zacznę od pewnej refleksji. Otóż mój ojciec był podporucznikiem Wojska Polskiego w kampanii wrześniowej, uczestnikiem walk w obronie Polski w 2. Pułku Artylerii Ciężkiej. Później, w okresie okupacji zamieszkiwał we Lwowie, był porucznikiem Armii Krajowej. W sierpniu 1945 r. w dramatycznych okolicznościach, bo mu zmarli teściowa i teść, z dwójką małych dzieci – to były moje obie siostry – wyruszył stamtąd wagonem bydlęcym, bo był poddany tzw. repatriacji, co było oszustwem samym w sobie, gdyż był przymuszony do wyjazdu ze Lwowa. Moi rodzice podejmowali tę dramatyczną decyzję, z jednej strony nie chcąc rozstawać się ze swoim rodzinnym miastem, ale z drugiej strony mając świadomość tego, że mojego ojca, jako porucznika Armii Krajowej, który brał udział w akcji „Burza”, prędzej czy później dosięgną represje komunistów i Sowietów, którzy byli we Lwowie. Trafił na tzw. ziemie północne i odzyskane. I tam w 1946 r. jako inżynier leśnik, bo był z zawodu inżynierem leśnikiem, inżynierem po Politechnice Lwowskiej, został pobity – jako ktoś, kto przyjechał ze Wschodu, znał biegle język rosyjski, bo się urodził w Kijowie przed rewolucją, i jako sowiecki obywatel, który został tutaj oddelegowany do budowania państwa polskiego – przez takich właśnie przedstawicieli… Były takie dramaty. Ale ja z tego tytułu nie mam pretensji, chociaż to były dramatyczne wydarzenia, a mój ojciec ledwie wyszedł z życiem z tego pobicia, które go dotknęło w jego własnym domu przy żonie w 1946 r. I to były dramaty polskiej historii. Ja nikogo nie usprawiedliwiam, nikogo nie oskarżam, ale chciałbym, żebyśmy o tych dramatach po prostu pamiętali. I druga kwestia. Zwracam się tu do szefowej naszej komisji, do pani senator Barbary Zdrojewskiej. Basiu, ja z Bronkiem Komorowskim studiowałem, był starszym kolegą ze studiów. Z kolei Janek Żaryn był moim młodszym kolegą na studiach historycznych w Instytucie Historii Uniwersytetu Warszawskiego. I ja tutaj bym nie deprecjonował dorobku naukowego prof. Jana Żaryna, ponieważ jest on pokaźny. Co więcej, uzyskał stopień profesora nauk humanistycznych w zakresie historii od prezydenta Bronisława Komorowskiego w roku 2013. To, że pan prof. Jan Żaryn ma też swoje poglądy na różne wydarzenia współczesne, to jest efekt naturalnego prawa każdego obywatela – i nie zawsze wszyscy muszą z tymi poglądami się zgadzać – jednak jego dorobek naukowy pod względem merytorycznym, jego dorobek publicystyczny, jego zaangażowanie w życie społeczne moim zdaniem zasługują po prostu na szacunek. Ale to nie oznacza, że wszyscy muszą podzielać poglądy wszystkich. Dziękuję.
ParlaMint-PL_2019-07-10-senat-82-1.u244	Dziękuję bardzo, Panie Senatorze. Obecnie senatorowie mogą zgłaszać z miejsca trwające nie dłużej niż minutę zapytania do senatora sprawozdawcy. Czy ktoś z państwa senatorów pragnie zadać takie pytanie? Nie. Projekt tej ustawy został wniesiony przez rząd. Do prezentowania stanowiska rządu w toku prac parlamentarnych został upoważniony minister finansów. Czy przedstawiciel rządu pragnie zabrać głos w sprawie rozpatrywanej ustawy i przedstawić stanowisko rządu? Tak. Ponownie pan minister Tadeusz Kościński. Bardzo proszę.
ParlaMint-PL_2017-06-21-senat-43-1.u171	Bo ja byłem winien jeszcze odpowiedź dotyczącą Rady Legislacyjnej. Chodziło o kryterium gospodarności. Chcę tylko zacytować fragment tego stanowiska rady, bo przed przerwą było pytanie, jakich argumentów używała rada, więc tylko krótki fragment chcę przywołać. Chodzi o zmianę polegającą na dodaniu nowego przepisu, art. 5 ust. 2, wprowadzającego kryterium gospodarności przy przeprowadzanych przez RIO kontrolach wskazanych ustawowo tytułów dłużnych, bo tego to dotyczy. Tę zmianę Rada Legislacyjna uznaje za zgodną z konstytucją. Takie unormowanie pozwoli na pełniejszą ocenę – takie jest stanowisko rady – pewnego fragmentu, ale dla obrazu kondycji finansowej JST najistotniejszego: gospodarki finansowej tych jednostek, czyli najważniejszych kategorii źródeł zaciągania długu, należących do państwowego długu publicznego. Dziękuję bardzo.
ParlaMint-PL_2018-04-12-sejm-61-2.u430	Dziękuję. Przystępujemy w takim razie do głosowania. Kto z państwa posłów jest za przyjęciem do wiadomości informacji... A, minister infrastruktury chciał zabrać głos. Proszę bardzo.
ParlaMint-PL_2016-05-11-senat-17-1.u149	Dziękuję bardzo. [[Głos z sali: Karta!]] [[Głos z sali: Karta nie jest włożona.]] Ja chciałbym zapytać o kilka spraw. Na początku wróciłbym do celu nowelizacji ustawy o służbie krwi. Dyrektywy, na które tu się powołuje ministerstwo, to są dyrektywy z 2002 r., z 2004 r. i z 2005 r. Czy my musimy to nowelizować tak na szybko? Przecież było wiele lat na to, żeby… [[Musimy szybko, dlatego że Komisja Europejska do tej pory nas upominała, a w tej chwili poszła z tym do trybunału.]] Czyli przez ostatnie 8 lat to powinno być zrobione.
ParlaMint-PL_2021-09-30-sejm-38-2.u415	Panie Marszałku! Panie Ministrze! Wysoka Izbo! Mówię w imieniu podlaskich rolników, którzy w ostatnim czasie zgłaszali się do mojego biura poselskiego w Białymstoku. Chodzi o to, żeby skończyć z zalewaniem rynku detalicznego produktami z zagranicy, gdyż przez takie praktyki rodzime rolnictwo polskie nie jest w stanie konkurować, choć polskie produkty pod względem jakości są cenione na całym świecie. Pytam więc: Skąd się wzięły 2 lata zwłoki z wprowadzaniem tych zapisów? Dziękuję bardzo.
ParlaMint-PL_2016-06-09-sejm-20-2.u365	Panie Marszałku! Wysoka Izbo! Droga Młodzieży! Zamach PiS na TK może zakończyć tylko publikacja wyroków i przyjęcie ślubowania od sędziów. Bo przecież tak naprawdę, proszę państwa, nie ma konfliktu politycznego wokół Trybunału Konstytucyjnego, jest tylko konflikt prawny, który musicie rozwiązać, bo sami go rozpętaliście. Próbujecie mydlić oczy Polakom i opinii publicznej za granicą, że prowadzicie dialog z opozycją. To jest nieprawda, bo jak widać na załączonym obrazku, jest pusta sala. Mamy również świadków - młodzież polską. Tak naprawdę chcecie dotrwać, proszę państwa, do grudnia, kiedy skończy się kadencja prof. Rzeplińskiego, i później hulaj dusza. Wprowadzacie ustawy, którym nie po drodze z konstytucją, a tym samym z Trybunałem Konstytucyjnym. Wasze działania prowadzą do niebywałego konfliktu w Polsce i izolacji państwa polskiego za granicą. A teraz mam pytanie: Czy prawdą jest, że ukoronowaniem waszych działań będzie zmiana ordynacji wyborczej i konstytucji? Dziękuję bardzo. [[Oklaski]]
ParlaMint-PL_2022-05-25-sejm-55-1.u177	Pani Marszałek! Wysoka Izbo! Jeżeli Zjednoczona Prawica myśli, że ta ustawa wykonuje wyroki TSUE, to jest w głębokim błędzie, bo te wyroki nakładają na Polskę obowiązek rzeczywistego... [[Głos z sali: Jakie wyroki? Czego?]] ...przywrócenia praworządności, a nie papierowej likwidacji Izby Dyscyplinarnej. Z wyliczeń ekspertów wynika, że zawinione przez PiS opóźnienie w wypłacie pieniędzy z KPO już obniżyło polskie PKB o 21 mld zł. [[Głos z sali: Kłamstwo! Jak pani głosowała?]] To jest ok. 160 mln zł dziennie. To rachunek za bezczynność PiS-u. [[Głos z sali: Przecież pani nie głosowała za.]] Jednak w tej kwestii chodzi o coś więcej niż tylko o pieniądze, bo wolny świat broni dzisiaj Ukrainy dlatego, że nie idzie drogą autorytaryzmu. Świat broni jej europejskich aspiracji, bo opowiedziała się własną krwią po stronie demokracji, a nie po stronie autokracji. Czy w przyszłości świat będzie równie ochoczo bronił kraju, który ma praworządność za nic? Czy Europa będzie równie ochoczo pomagała krajowi, w którym o polityce rządu (Dzwonek) decyduje prący do wyprowadzenia Polski z Unii Europejskiej Zbigniew Ziobro? Odpowiedzcie na pytanie: Chcecie iść drogą Zełenskiego czy Putina? To jest pytanie do was. [[Głos z sali: Demokracja, tragedia.]]
ParlaMint-PL_2017-06-22-senat-43-2.u106	Panie Marszałku! Wysoka Izbo! Miałem nie zabierać głosu. Ta ustawa, o czym troszkę zapominamy, miała służyć działaczom opozycji antykomunistycznej, działaczom „Solidarności”, którzy są w trudnej sytuacji życiowej. Taki był jej cel. Jak pierwszy raz spotkałem się z panem marszałkiem Janem Wyrowińskim – z tego miejsca chciałbym mu podziękować, bo był pierwszą osobą, która wyszła z taką inicjatywą – on zaprosił mnie do zespołu, który miał zaproponować tę ustawę. Fakt, że później mnie stamtąd usunięto, nie ma znaczenia. Byłem jedyną osobą z opozycji, która została zaproszona do tego zespołu. Powstał niezły projekt, który został później obwarowany różnymi ograniczeniami, tak że – mówił o tym pan senator Rulewski – skorzystało z niego tylko parę osób. To po prostu była ustawa, która w wielu, wielu miejscach była dla działaczy nie do przyjęcia. Nie chcę używać mocnych słów, ale działacze przyjęli ją tak… Powiem najkrócej: oni poczuli się obrażeni tym, że stawiało im się takie warunki, że musieli chodzić po urzędach i prosić. Pamiętam naszą rozmowę, Panie Senatorze Rulewski, i pytanie: dlaczego wy tak psujecie tę ustawę? Pana słowa były wtedy takie, że to się poprawi w następnej kadencji. I jak się tylko zaczęła ta kadencja, to pan przyszedł do mnie z kartką, z propozycją dotyczącą ustawy, za co panu dziękuję. Wywiązał się pan z tego wszystkiego i ruszyliśmy z tematem. Ja dzisiaj bardzo się cieszę. Może długo to wszystko trwało, ale ustawa objęła tak wielu działaczy, że można się tylko cieszyć. Bardzo duży wkład miał w to kierownik urzędu do spraw kombatantów, pan Jan Kasprzyk, który nam bardzo dużo pomagał. Oczywiście nie będę… Nie mogę nie powiedzieć tu o panu senatorze Żarynie, który też był bardzo zaangażowany w te prace. Z tego miejsca chciałbym podziękować wszystkim, którzy się do tego przyczynili, bo jest to takie spłacenie naszego długu wobec ludzi, dzięki którym ja mogę tu stać, pan, Panie Senatorze, tu siedzi, a pan, Panie Janie, tam siedzi. Szczególnie dziękuję paniom, bo panie były internowane. Ja to wszystko czuję, bo ja też to przeżyłem. Mam nadzieję, że finanse publiczne będą kiedyś w jeszcze lepszym stanie i pomoc będzie większa. Dzisiaj myślę, że zrobiliśmy dobry krok do przodu i za to wszystkim dziękuję bardzo. [[Oklaski]]
ParlaMint-PL_2020-08-13-senat-14-3.u7	Dzień dobry. Panie Marszałku! Państwo Senatorowie, obecni na miejscu i zdalnie! Panie Ministrze! Ja pragnę zapytać panią senator, czy była na posiedzeniu komisji mowa o tym, że dokumenty, wnioski będzie można składać również za pośrednictwem instytucji dyplomatycznych, w szczególności konsularnych. To jest bardzo ważne, żeby Polacy, szczególnie ci, którzy utknęli na Wschodzie, mieli taką możliwość, żeby za pomocą placówek konsularnych złożyć takie wnioski. O ile pamiętam, była o tym mowa w komisji i było potwierdzenie, ale warto, żeby też w przestrzeni publicznej taka informacja się pojawiła. Tak że proszę panią senator o potwierdzenie tych informacji. Dziękuję.
ParlaMint-PL_2019-05-09-senat-78-2.u86	Dziękuję, Pani Marszałek. Panie Ministrze, dosyć niedawno mieliśmy bardzo dużą imprezę, tę konferencję na temat Bliskiego Wschodu – wtedy przyjechało wiele bardzo znamienitych osób i taka ustawa nie była potrzebna. Ja nie pamiętam, żebyśmy tego typu specustawy kiedykolwiek uchwalali. Czy mógłby pan powiedzieć, dlaczego akurat w tym wypadku taka ustawa jest konieczna? [[Przewodnictwo obrad obejmuje wicemarszałek Michał Seweryński]]
ParlaMint-PL_2017-07-07-sejm-45-2.u300	Panie Marszałku! Panie Posłanki i Panowie Posłowie! Mam nadzieję, że przy tym pytaniu pan minister raczy odpowiedzieć na moje pytanie. Mianowicie ta ustawa - zmiany zasad finansowania nauki oraz innych ustaw - rzeczywiście idzie w dobrym kierunku, popieramy te zmiany. Ale chciałabym podkreślić, że są to zmiany małe, symboliczne w wymiarze potrzeb szkolnictwa wyższego i nauki. We wrześniu będzie prezentowana ustawa 2.0 zmieniająca warunki gry w szkolnictwie wyższym. Mam pytanie właśnie dzisiaj, kiedy rozmawiamy o finansowaniu nauki i szkolnictwa wyższego: Czy we wrześniu doczekamy się również zmian systemowych, strukturalnych, jeśli chodzi o finansowanie szkolnictwa niepublicznego? Czy w końcu państwo, Ministerstwo Nauki i Szkolnictwa Wyższego doceni dorobek naukowy, potencjał intelektualny uczelni niepublicznych? Musimy promować jakość [[Dzwonek]] i dobrze wiemy, że wśród uczelni niepublicznych są te najlepsze, a wśród publicznych są mierne. [[Czas, czas.]] Bardzo proszę o odpowiedź. [[Oklaski]]
ParlaMint-PL_2021-05-04-sejm-29-1.u16	Dziękuję, panie premierze. Proszę teraz pana posła Henryka Kowalczyka o zabranie głosu w imieniu Klubu Parlamentarnego Prawo i Sprawiedliwość. Bardzo proszę.
ParlaMint-PL_2015-12-23-senat-06-2.u172	Panie Senatorze, jeżeli sędziowie zostali wybrani przez Sejm, to nie można następnie unieważnić tego wyboru. A wywodzę to z przepisu konstytucyjnego, który mówi, że pozbawienie sędziego mandatu może nastąpić tylko w określonych sytuacjach. My znamy te sytuacje: tak jest wtedy, kiedy sędzia albo umrze, albo sprzeniewierzy się i zostanie dyscyplinarnie usunięty. Inaczej jest nieodwoływalny przez 9 lat. [[A kiedy zostaje sędzią?]] Sędzią zostaje w momencie wyboru. [[Nie, nie.]] [[Ważnego wyboru!]] Nie, proszę państwa… [[W chwili ważnego wyboru!]] [[Rozmowy na sali]] [[Bardzo proszę o ciszę. Proszę o ciszę.]] Ta cała teoria o osobach wybranych jest zrobiona na użytek tej argumentacji. Trybunał się w tej sprawie wypowiedział: Sejm wybiera sędziów, a nie osoby wybrane. A nie mogą jeszcze orzekać, ponieważ nie złożyli ślubowania, ale nie złożyli go nie dlatego, że nie chcą złożyć czy unikają tego, tylko dlatego, że prezydent, naruszając konstytucję, nie odbiera od nich tego ślubowania. [[Tak!]] No, proszę państwa, wiemy, jak sprawy wyglądają.
ParlaMint-PL_2021-10-28-sejm-40-1.u71	Bardzo dziękuję. Pani Marszałek! Wysoka Izbo! Panie Pośle! Nie można kłamać z mównicy sejmowej, takie słowa nigdy z ust pana premiera Tuska nie padły. [[Ale wniosek formalny.]] A jeżeli chodzi o haniebne słowa, to przypominam waszego premiera, pana Morawieckiego, który mówił Polakom, że teraz mogą pracować za miskę ryżu. [[To jest wniosek formalny?]] Tak, rzeczywiście, takie haniebne słowa padały. Proszę nie kłamać z mównicy sejmowej. Dziękuję bardzo. [[Głos z sali: To nie jest wniosek formalny.]]
ParlaMint-PL_2018-12-12-sejm-74-1.u117	Powiedziałem, że nie będę już przyjmować spóźnionych. Pani poseł Ewa Lieder, klub Nowoczesna. [[Nie ma.]] Pani poseł Anna Kwiecień, klub Prawo i Sprawiedliwość.
ParlaMint-PL_2021-03-16-sejm-27-1.u375	Pani Marszałek! Wysoka Izbo! Gdyby dzisiaj zadać Polakom pytanie, gdzie zapadają wyroki Trybunału Konstytucyjnego, to odpowiedzieliby pewnie, że gdzieś między zupą a deserem na spotkaniu prezesa PiS z jego towarzyskim odkryciem. Wczoraj właśnie pani Przyłębska, to towarzyskie odkrycie, nawet nie raczyła się zjawić na posiedzeniu komisji sprawiedliwości, aby zaprezentować informacje o orzecznictwie trybunału za rok 2019, i ja się wcale jej nie dziwię. To był wstyd, to była po prostu obawa przed słowami prawdy o tym, co się w Trybunale Konstytucyjnym wyprawia. Ale są w tym jednocześnie buta i arogancja, tak typowa dla ludzi obecnej władzy, która rękoma właśnie trybunału Przyłębskiej wprowadza kolejne groźne dla Polek, dla Polaków rozwiązania. Ten trybunał próbuje legalizować bezprawie, zamiast bezprawie zwalczać. Tak jak to np. było w marcu 2019 r., gdy z dublerem w składzie starał się zalegalizować bezprawne powoływanie sędziów do KRS-u przez polityków. Ale to była dopiero rozgrzewka. Rękoma właśnie trybunału Przyłębskiej PiS pozbawia Polaków kolejnych praw i wolności. I tak: 22 października ub.r. pani Przyłębska i jej ekipa brutalnie wdarły się z butami w życie Polek i Polaków. Wydano wówczas ten pseudowyrok zmuszający do rodzenia śmiertelnie chorych dzieci. Barbarzyństwo próbowano rękoma trybunału przemienić w obowiązujące przepisy prawne, i to przepisy, które grożą torturowaniem i znęcaniem się nad kobietami. Wysoka Izbo! Właśnie za pośrednictwem tego pseudotrybunału PiS będzie dalej narzucał społeczeństwu rozwiązania, których absolutnie nie ma prawa narzucać. I kolejka jest długa. Już osiem razy przekładano rozprawę, która ma otworzyć drzwi do bezprawnego pozbawienia Adama Bodnara stanowiska rzecznika praw obywatelskich. Do rozpoznania trafi wkrótce wniosek, który kwestionuje miejsce Polski w Unii Europejskiej, bo do tego właśnie sprowadza się podważanie rękoma ekipy Przyłębskiej niedawnego orzeczenia unijnego Trybunału Sprawiedliwości. Na wyrok czekają także wnioski o zablokowanie dostępu do informacji publicznej. W szufladach trybunału Przyłębskiej czeka również wniosek premiera Morawieckiego, który zablokuje przedsiębiorcom możliwość ubiegania się o odszkodowania za bezprawne ograniczenie działalności w związku z epidemią. Na rozpatrzenie czeka także wniosek, który zlikwiduje, a jakże, odpowiedzialność urzędników za działanie na szkodę interesu publicznego, jeśli celem będzie ochrona innego dobra. Brzmi enigmatycznie? Otóż to pozwoli uniknąć odpowiedzialności tym wszystkim, którzy zamawiali trefne maseczki, trefne respiratory. Obecna władza zmarnowała na to przecież miliardy, miliony z naszych podatków. Wysoka Izbo! Trybunał, który miał być taką odtrutką na niekonstytucyjne prawo, w tym momencie sam zaczął to prawo zatruwać. Stał się takim bajpasem dla ludzi obecnej władzy. Zamiast dbać o przestrzeganie konstytucji, otwiera po prostu drzwi do jej omijania. Instytucja, która miała strzec porządku konstytucyjnego, w tym momencie doprowadza do tego, że ten porządek po prostu demoluje. Tak zwany Trybunał Konstytucyjny, pseudowyroki, dublerzy sędziów, trybunał Przyłębskiej, towarzyskie odkrycie prezesa - to są dzisiaj słowa klucze do opisywania instytucji, którą kiedyś powołano do tego, aby badała zgodność prawa z konstytucją. Wysoka Izbo! Na koniec taka refleksja. Jakiś czas temu w trakcie dyskusji z prawnikami ktoś powiedział takie zdanie: My dzisiaj już nie mamy Trybunału Konstytucyjnego. My mamy dzisiaj trybunał aportujący, bo przynosi tej władzy każdy wyrok, jaki się tylko tej władzy wymarzy. To są może szokujące słowa, przygnębiające z pewnością. Ale właśnie takie proste słowa oddają to wszystko, co od lat już widzimy. Dają taką prawdziwą informację na temat stanu orzecznictwa w Trybunale Konstytucyjnym. [[Oklaski]]
ParlaMint-PL_2016-09-22-senat-26-2.u44	Panie Marszałku! Wysoka Izbo! Ja przede wszystkim chciałbym bardzo serdecznie podziękować wszystkim tym, którzy przyczynili się do tego, że ta inicjatywa obywatelska została dzisiaj u nas w Wysokiej Izbie przedyskutowana. Jestem przekonany, że zostanie podjęta jednogłośna decyzja o przyjęciu tej uchwały. Chcę zaznaczyć, że… Pewnie bym sobie nie wybaczył, gdybym nie zabrał głosu podczas tej ważnej debaty, tej ważnej dyskusji i nie przywołał pamięci mojego dziadka, Karola Golby, który brał udział w Bitwie Warszawskiej w 1920 r., został raniony kulą i przebity bagnetem bolszewickim. Wrócił z tej wojny, ale przeżył tylko 3 miesiące. Zmarł w listopadzie 1920 r. Został pochowany na naszym rodzinnym cmentarzu w Wiązownicy. Chciałem o tym wspomnieć, bo – tak jak już zaznaczyłem wcześniej – pamięć historyczna jest bardzo ważna, ważna jest pamięć o naszych bohaterach, a to była bohaterska postawa, on odważył się wziąć udział w tej bitwie. Ale wiadomo, później ciężka choroba, bo to było zakażenie, nie przeżył tego, żył tylko 3 miesiące. Nie ukrywam, że jest to historia bardzo ważna, dobrze, że dzisiaj też to przypominamy. Chciałbym podziękować pani senator Sagatowskiej, bo również z jej inicjatywy otwieramy dzisiaj wystawę i wspominamy Grodno, i rok 1939. W tym właśnie roku, w 1939 r., mój ojciec, który urodził się w 1919 r. – tuż po tym, w 1920 r., jego ojciec zmarł, można powiedzieć, zginął od tych ran, gdy on miał zaledwie rok – przeszedł cały szlak bojowy, a wcześniej został wywieziony na Syberię, na Kamczatkę, blisko Japonii, później przeszedł cały szlak bojowy, otrzymał wiele odznaczeń. Przy okazji dzisiejszej debaty chciałem wspomnieć mojego ojca i mojego dziadka, którzy wpisali się w bohaterską obronę naszego kraju, naszej ojczyzny. Tak jak już na samym początku powiedziałem, takie jest dziś moje wystąpienie. Chciałbym podziękować za debatę i za tę inicjatywę wszystkim tym, którzy przyczynili się do ich zorganizowania. Myślę, że nie będzie sporu o to, czy to ma być uchwała, czy apel. Jestem przekonany, że to nas nie będzie różnić. Za to wiem, że podejmiemy dobrą, właściwą decyzję, która praktycznie ma jeden cel: wspominanie o tak ważnych wydarzeniach historycznych, o czynach, które były niejednokrotnie bardzo bohaterskie i zwycięskie, ale bywały też bolesne, bo wielu rodaków zapłaciło najwyższą cenę – straciło życie. Dziękuję bardzo. [[Oklaski]]
ParlaMint-PL_2022-05-18-senat-42-1.u525	Przepraszam, drobne pytanie do pana przewodniczącego. Kto ten wniosek skierował do pana? Musi być jakiś podpis, jakieś pismo.
ParlaMint-PL_2016-12-15-sejm-32-3.u105	Panie Marszałku! Panie Ministrze! Wysoka Izbo! Panie ministrze, ja bym chciała zadać pytanie dotyczące bezrobocia wśród ludzi młodych, ponieważ jest to jeden z głównych problemów, z którymi od lat boryka się Polska. Wprawdzie sytuacja ludzi młodych poprawia się, jednak wielu z nich nie może znaleźć pracy, czego konsekwencją są trudne decyzje dotyczące migracji zarobkowej i wyjazdu z naszego kraju. Należy przy tym pamiętać o tym, że sytuację osób młodych w Polsce warunkuje wiele czynników, związanych m.in. z demografią, poziomem rozwoju gospodarczego, dostępem do edukacji, ale również z ułatwieniami w godzeniu życia zawodowego i rodzinnego czy dostępem do preferencyjnych kredytów mieszkaniowych. Najważniejszym jednak czynnikiem wpływającym na podjęcie decyzji o pozostaniu w kraju jest dostęp do zatrudnienia, ale też do godziwego wynagrodzenia. Zatem moje pytanie brzmi: Jakie działania podejmuje, podejmie rząd, aby zapewnić młodym Polakom dostęp do pracy i godziwego wynagrodzenia? Jakie działania podejmie, aby spowodować, by nie wyjeżdżali za przysłowiowym chlebem za granicę? Dziękuję. [[Oklaski]]
ParlaMint-PL_2017-02-22-sejm-36-1.u169	Dziękuję bardzo panu posłowi, a szczególnie za przypomnienie naszego pięknego Szczecina. Ale żeby sięgnąć jeszcze dalej, panie pośle Aziewicz, więcej wiary - Hans Castorp, „Czarodziejska góra” - Tomasz Mann w XIX w. wiedział, że warto pogłębiać, żeby do Hamburga wpływać, a tutaj boimy się przekopu Mierzei Wiślanej. Bardzo proszę, panie pośle. Pan poseł Mirosław Pampuch.
ParlaMint-PL_2017-07-12-sejm-45-3.u529	Za sekundę, tak, zadam pytanie, chodzi o szkolenia sędziów. Natomiast nawet z klubu Prawa i Sprawiedliwości bardzo trudno wyłonić posła, który zgodziłby się być twarzą tak obrzydliwych ustaw. Jedynym, który się tego podjął, jest poseł Piotrowicz. W związku z tym, panie pośle, pytanie: Co ma poseł Kaczyński na pana, że pan się zgodził być twarzą tak obrzydliwych ustaw? [[Poruszenie na sali, oklaski]]
ParlaMint-PL_2022-04-12-senat-40-1.u99	Jest sprzeciw wobec punktu dotyczącego drugiego czytania projektu ustawy o niekaraniu ochotników broniących wolności i niepodległości Ukrainy i rozpatrzenia go jako punktu dziewiątego porządku obrad. W związku z tym, że jest sprzeciw wobec tego punktu, ja zapytuję państwa legislatorów, czy mogę uznać, że wobec drugiego punktu nie było sprzeciwu i w związku z tym nie ma potrzeby do przeprowadzania w tej drugiej sprawie głosowania. Przystępujemy w takim razie… po przerwie, po chwili przerwy przystąpimy do głosowania w związku ze zgłoszonym sprzeciwem. Ogłaszam przerwę do godziny 16.00, czyli 11 minut… [[Głos z sali: Przerwa do 15.55.]] Czy państwo uważacie, że 5 minut… O 15.55, czyli za 6 minut, przystąpimy do głosowania nad wprowadzeniem dodatkowego punktu porządku obrad. [[Przerwa w obradach od godziny 15 minut 49 do godziny 15 minut 55]] Wznawiam obrady. Wysoka Izbo, przystępujemy do głosowania. Postaram się państwu wyjaśnić dokładnie, nad czym głosujemy. Została zgłoszona propozycja uzupełnienia porządku obrad o 2 punkty: drugie czytanie projektu ustawy o niekaraniu ochotników broniących wolności i niepodległości Ukrainy oraz drugie czytanie projektu ustawy o zmianie niektórych ustaw podatkowych. Wobec tego drugiego projektu nie zgłoszono sprzeciwu, w związku z czym informuję państwa, że został on już wprowadzony do porządku naszych obrad. Sprzeciw został zgłoszony co do wprowadzenia drugiego czytania projektu ustawy o niekaraniu ochotników broniących wolności i niepodległości Ukrainy i przeprowadzenia go jako punktu dziewiątego porządku obrad. Przystępujemy do głosowania nad przedstawioną przeze mnie propozycją. [[Panie Marszałku, ale nie ma pana sekretarza. Chodzi o to, żeby się nie powtórzyła tamta sytuacja, kiedy głosujący zdalnie nie dostali ankiety.]] [[Głos z sali: Wszystko jest okej. Pan Tomek pracuje…]] [[Rozmowy na sali]] Czy na sali są wszyscy, którzy chcą na niej być? [[Głosy z sali: Tak, tak.]] Jak rozumiem, to zostało zapewnione. W związku z tym państwo pozwolicie, że jeszcze raz powtórzę tę formułę. Przystępujemy do głosowania nad przedstawioną przeze mnie propozycją. Kto jest za? Kto jest przeciw? Kto się wstrzymał? Bardzo proszę o podanie wyników głosowania. Głosowało 90 senatorów, 48 – za, 41 – przeciwko, 1 senator wstrzymał się od głosu. [[Głosowanie nr 4]] Oznacza to, że drugie czytanie projektu ustawy o niekaraniu ochotników broniących wolności i niepodległości Ukrainy zostanie przeprowadzone jako punkt dziewiąty porządku obrad. Przystępujemy do rozpatrzenia punktu trzeciego porządku obrad: ustawa o szczególnych rozwiązaniach w zakresie przeciwdziałania wspieraniu agresji na Ukrainę oraz służących ochronie bezpieczeństwa narodowego. Tekst ustawy zawarty jest w druku nr 690, a sprawozdanie komisji – w druku nr 690 A. Proszę sprawozdawcę Komisji Praw Człowieka, Praworządności i Petycji, Komisji Budżetu i Finansów Publicznych oraz Komisji Gospodarki Narodowej i Innowacyjności, pana senatora Adama Szejnfelda, o przedstawienie sprawozdania komisji. [[Rozmowy na sali]] Zaś wszystkich innych senatorów poza panem senatorem Szejnfeldem, którego proszę o zabranie głosu, proszę o uczynienie czegoś dokładnie odwrotnego, czyli o niezabieranie głosu i nieprzeszkadzanie panu senatorowi Szejnfeldowi w wygłaszaniu sprawozdania komisji. Bardzo proszę, Panie Senatorze.
ParlaMint-PL_2018-03-01-sejm-59-3.u6	Panie Marszałku! Panie i Panowie Posłowie! Wczoraj, 28 lutego, Polskę obiegła smutna wiadomość. W wieku 41 lat zmarł pan Daniel Kozdęba, prezydent Mielca. Był wiceprzewodniczącym Parlamentu Studentów Rzeczypospolitej Polskiej. Był również absolwentem, a następnie doktorantem Politechniki Rzeszowskiej. Studiował również na Uniwersytecie Warszawskim. Członek komisji przy Narodowej Radzie Integracji Europejskiej, powołany przez premiera Jerzego Buzka, asystent i doradca minister Krystyny Łybackiej, swego czasu wiceprezes Zarządu Rzeszowskiej Agencji Rozwoju Regionalnego. Dwukrotnie był radnym powiatu mieleckiego, a następnie został wybrany na prezydenta Mielca. Otrzymał tytuł Mielczanina Roku 2015. Jak państwo widzą, w tak krótkim czasie osiągnął bardzo wiele, dlatego bardzo proszę, abyśmy chwilą ciszy uczcili pamięć o nim. [[Zebrani wstają, chwila ciszy]] [[Wieczny odpoczynek racz mu dać, Panie...]] [[Posłowie: ...a światłość wiekuista niechaj mu świeci.]] [[Wieczny odpoczynek racz mu dać, Panie...]] [[Posłowie: ...a światłość wiekuista niechaj mu świeci.]] [[Wieczny odpoczynek racz mu dać, Panie...]] [[Posłowie: ...a światłość wiekuista niechaj mu świeci.]] [[Niech odpoczywa w pokoju wiecznym.]] [[Posłowie: Amen.]] Dziękuję.
ParlaMint-PL_2020-06-17-senat-12-1.u155	Panie Marszałku! Wysoka Izbo! Jako Komisja Budżetu i Finansów Publicznych wystąpiliśmy do Komitetu Stabilności Finansowej z prośbą o ocenę tych zapisów i generalnie sytuacji budżetowej, ocenę dotyczącą zapisów w tej ustawie. Otrzymaliśmy odpowiedzi od wszystkich członków komitetu, czyli od ministra finansów, od Bankowego Funduszu Gwarancyjnego, od Narodowego Banku Polskiego, ale te odpowiedzi były niestety bardzo ogólne. Komitet Stabilności Finansowej spotkał się 16 czy 18 marca bieżącego roku, jak nas poinformował w swoim liście pan minister finansów. Nie wiem, czy to miało związek z moim z pytaniem złożonym w ubiegłym tygodniu, czy to było rzeczywiście planowane, ale ostatnie posiedzenie Komitetu Stabilności Finansowej odbyło się w poniedziałek, 15 czerwca. Omawiano tam te sprawy, o które myśmy pytali, i w ogóle sytuację budżetu państwa, niemniej po tym spotkaniu nie ma żadnej konkluzji, a zawsze publikowane, prezentowane było jakieś stanowisko. No, odpowiedzi poszczególnych osób były takie, że… Główne obawy zostały wyrażone w piśmie pana prezesa Bankowego Funduszu Gwarancyjnego, który widzi, dostrzega pewne problemy związane z zasadami restrukturyzacji tych kredytów. Te uwagi nie były tak całkiem dyskredytujące w tym zakresie, ale obawy o wytrzymałość banków są zrozumiałe. Przedmiotem troski nas wszystkich jest to, żeby ten system dobrze funkcjonował. Ale takiej formalnej odpowiedzi, jakiej powinien nam udzielić Komitet Stabilności Finansowej, niestety nie otrzymaliśmy. Możliwe, że jakiś komunikat po tym poniedziałkowym posiedzeniu zostanie ogłoszony w najbliższych dniach.
ParlaMint-PL_2019-02-22-sejm-77-5.u38	Dziękuję. Panie Marszałku! Wysoka Izbo! Dziękuję, panie marszałku, za możliwość wygłoszenia oświadczenia, ponieważ dziś mamy 22 dzień lutego. Data to może nieszczególnie ważna w dziejach Polski czy w dziejach świata, jednak dla mnie data szalenie ważna, myślę, że jedna z najważniejszych, ponieważ tego dnia urodziła się moja siostra Joanna. I muszę powiedzieć, że jest to... [[Oklaski]] Dziękuję. ...moja najlepsza siostra. Co prawda mam tylko jedną, ale nie zmienia to faktu, że jest najlepsza. Mało tego, siostra Joanna wzięła sobie za męża Łukasza, który również urodził się 22 lutego. [[Wesołość na sali, oklaski]] [[Głos z sali: Brawo!]] A, jak wiemy doskonale, instytucja szwagra w Polsce jest również szalenie ważna. A więc z tego miejsca chciałbym serdecznie swojej siostrze Joannie, jak i szwagrowi Łukaszowi życzyć z całego serducha wszystkiego najlepszego, a państwu i sobie, i wszystkim, którzy może ten materiał odsłuchają, żebyście zawsze pamiętali, że rodzina jest najważniejsza. Dziękuję. [[Oklaski]] [[Głos z sali: Brawo!]]
ParlaMint-PL_2015-12-22-sejm-06-2.u139	Bardzo dziękuję. Szanowny Panie Marszałku! Wysoka Izbo! W wystąpieniach wielu wnioskodawców padało stwierdzenie: ta nowelizacja zakończy kryzys konstytucyjny. Otóż niestety nie zakończy, niestety, można dodać wielokroć, bo projekt nowelizacji ustawy o Trybunale Konstytucyjnym zakłada podejmowanie rozstrzygnięć większością 2/3 głosów składu orzekającego. I po pierwsze: Czy regulacja ta pozostaje w zgodzie z art. 190 ust. 5 konstytucji, zgodnie z którym orzeczenia trybunału zapadają większością głosów? Po wtóre: Czy regulacja ta nie narusza art. 77 ust. 2 konstytucji poprzez ustawowe zamknięcie drogi sądowej do ochrony swych praw i wolności przez wielu obywateli? Jak ustawodawca przewiduje uregulować stan zawisłych spraw w sądach powszechnych, w których zawieszono postępowanie w celu [[Dzwonek]] uzyskania odpowiedzi na pytanie prawne skierowane do trybunału w przypadku braku możliwości uzyskania w trybunale większości dla wydania wyroku? No i co ze skargami konstytucyjnymi? To szanowni [[Dzwonek]] wnioskodawcy jawi się jako naruszenie praw i wolności obywateli. Nie po to był powoływany Trybunał Konstytucyjny. Dziękuję. [[Oklaski]]
ParlaMint-PL_2016-07-21-sejm-23-3.u580	Dziękuję, panie pośle. [[Nie zadałem pytania.]] I proszę o zabranie głosu panią poseł Małgorzatę Pępek. Nie ma. W takim razie proszę o zabranie głosu panią poseł Katarzynę Czocharę. Nie ma. To pani poseł Anna Kwiecień. Też nie ma. To w takim razie pan poseł Stefan Romecki, który jest na pewno. Pomorze Zachodnie, semper fidelis. Bardzo proszę.
ParlaMint-PL_2020-11-27-sejm-21-3.u441	Przewodniczący Komitetu Kaczyński! Pani Marszałek! Wysoka Izbo! Myślę, że ta władza nie ma prawa ustanawiać roku 2021 Rokiem Konstytucji 3 Maja, skoro łamie obecną ustawę zasadniczą. Art. 180 mówi o nieusuwalności sędziów, tymczasem zostało usunięte 40% składu sędziów Sądu Najwyższego. Rząd podporządkował sobie sądy, nie zważając na art. 178 i art. 173 mówiące o niezawisłości sędziów i odrębności sądów. Wyrwaliście to. Posłowie PiS-u zawłaszczyli całą KRS wbrew art. 187. Pani marszałek, co to jest? Za niepasujące do waszej wizji TK uznaliście art. 190 i art. 194. Wbrew art. 42 prezydent Duda ułaskawił Kamińskiego, który nie był skazany prawomocnym wyrokiem. [[Dzwonek]] A gdzie to w konstytucji jest zapisane? Złamaliście jeszcze osiem innych artykułów ustawy zasadniczej. Tak wygląda wasza ustawa. Tak nie przestrzegacie prawa. Więc może zamiast świętować, powinniśmy rok 2021 ustanowić rokiem żałoby narodowej po zdeptanej konstytucji? [[Oklaski]] Brawo!
ParlaMint-PL_2017-02-22-sejm-36-1.u208	Panie Marszałku! Pani Minister! Wysoka Izbo! W imieniu Klubu Poselskiego Kukiz’15 mam zaszczyt zaprezentować nasze stanowisko w sprawie rządowego projektu ustawy o uzyskiwaniu tytułu specjalisty w dziedzinach mających zastosowanie w ochronie zdrowia, druki nr 1165 i 1283. Projekt ustawy określa zasady i warunki uzyskiwania tytułu specjalisty w dziedzinach mających zastosowanie w ochronie zdrowia. Tytuł specjalisty będzie można uzyskać po ukończeniu szkolenia specjalizacyjnego lub po uznaniu dotychczasowego dorobku zawodowego lub naukowego za równoważny ze zrealizowaniem programu specjalizacji i zdaniu Państwowego Egzaminu Specjalizacyjnego w danej dziedzinie, w skrócie PESoz, np. psycholog po ukończeniu szkolenia i zdaniu egzaminu będzie mógł zostać specjalistą w dziedzinie psychologii klinicznej, logopeda - specjalistą w dziedzinie neurologopedii, a fizyk - w dziedzinie fizyki medycznej. Określono zasady ustalania programu szkolenia, zasady uzyskiwania akredytacji do prowadzenia szkolenia, zasady organizacji i przeprowadzenia egzaminu, a także zasady sprawowania nadzoru nad realizacją szkolenia, w tym przeprowadzania jego kontroli, a także warunki i tryb uzyskiwania tytułu specjalisty. Szkolenie specjalizacyjne będzie się odbywać na podstawie programów szkolenia opracowywanych przez zespół ekspertów powołany przez dyrektora Centrum Medycznego Kształcenia Podyplomowego, w skrócie CMKP, i zatwierdzanych przez ministra zdrowia, czyli tak jak dotychczas. Szkolenia będą mogły przeprowadzać również jednostki szkolące, które uzyskały akredytację od dyrektora CMKP. W celu uzyskania akredytacji zainteresowany podmiot złoży dyrektorowi za pomocą systemu monitorowania kształcenia pracowników medycznych wniosek o udzielenie akredytacji w postaci elektronicznej, podpisany kwalifikowanym podpisem elektronicznym albo podpisem potwierdzonym profilem zaufanym ePUAP. W celu zakwalifikowania osób wskazanych do odbycia szkolenia wojewoda przeprowadzi postępowanie kwalifikacyjne od 16 grudnia do 15 stycznia oraz od 1 czerwca do 30 czerwca każdego roku, które obejmie ocenę spełniania warunków wymienionych w ustawie. Jeśli liczba osób spełniających warunki będzie większa od liczby miejsc, to zostanie przeprowadzone postępowanie konkursowe. Dotychczas postępowanie kwalifikacyjne było prowadzone w jednostkach szkolących z udziałem wojewody i konsultantów wojewódzkich z określonych dziedzin. Kontrola realizacji szkolenia specjalizacyjnego przeprowadzonego przez jednostkę szkolącą będzie należała do obowiązków zespołu kontrolnego. Zespół kontrolny powołuje dyrektor CMKP. Określony został zakres czynności kontrolnych oraz uprawnienia kontrolerów, a także dokumentacja kontroli i związane z tym procedury. Wskazano również konsekwencje dla jednostki szkolącej. W przypadku stwierdzenia nieprawidłowości podczas kontroli oraz niewykonania zaleceń pokontrolnych w wyznaczonym terminie jednostka straci akredytację i zostanie skreślona z listy jednostek posiadających takową. Szczegółowo określono zasady postępowania i składania PESoz. Zaproponowano zmianę dopuszczania do tego egzaminu. Nowe rozwiązania w zakresie dopuszczania do egzaminu mają pozwolić uniknąć dotychczasowych problemów. Do egzaminu mogą być dopuszczone osoby, które odbyły specjalizację i złożyły do ośrodka wojewódzkiego kartę specjalizacji wraz z podaniem o dopuszczenie do egzaminu. Ośrodek wojewódzki po stwierdzeniu spełnienia warunków formalnych będzie je przekazywał do Centrum Egzaminów Medycznych. Przepisy nie określały, w jakim trybie można uzupełniać brakujące elementy programu szkolenia. Projekt przewiduje szerokie zastosowanie systemów elektronicznych w procesie uzyskiwania tytułu. Przede wszystkim zakłada się uruchomienie systemu monitorowania kształcenia pracowników medycznych. System ma przyspieszyć proces szkolenia, zapewnić przejrzystość procedur i pozwolić na zastąpienie papierowego obiegu dokumentów elektronicznymi. Jednak mamy pewne uwagi do projektu. Są to trzy uwagi. W projekcie nie określono zakresu przedmiotowego ustawy. Również w art. 27 ust. 5 jest coś takiego, co może budzić wątpliwości z punktu widzenia zgodności z Kodeksem postępowania administracyjnego. K.p.a. przewiduje dwuinstancyjność postępowania, a ten artykuł mówi o możliwości zwrócenia się do wojewody o weryfikację rozstrzygnięcia, czyli taki schemat: decyzja - weryfikacja. [[Dzwonek]] I dla nas są też niejasne przepisy dotyczące uznania dorobku za równoważny - art. 28. Pomimo tych zastrzeżeń Klub Poselski Kukiz’15 zagłosuje za przyjęciem tego projektu ustawy. [[Oklaski]]
ParlaMint-PL_2017-12-19-senat-53-1.u89	Pani Marszałek! Wysoka Izbo! Nie zamierzałem wystąpić, ale było tutaj takie piękne wystąpienie senatora Mroza – który, jak to zwykle, nie zawsze doczyta albo celowo trochę zamiesza – i to sprowokowało mnie do tego, żeby dwa słowa do tej dyskusji dołożyć. Ustawa wyraźnie mówi, że tworzy się nową służbę, a starą się likwiduje. To nie jest przekształcanie istniejącej służby, ale trochę coś innego, a zatem ma to daleko idące konsekwencje. To jedna rzecz. Druga sprawa. W tej ustawie z roku 2001 zakładano, że docelowo w Biurze Ochrony Rządu ma pracować niecałe 3 tysiące osób, 2 tysiące 900 osób. Nigdy tych stanów nie osiągnięto. Teraz nowa ustawa zakłada, jak mówił pan minister, że w tej nowej służbie też będzie pracowało około 3 tysięcy, niecałe 3 tysiące osób, czyli tyle, ile planowano w 2001 r. Stawiano zarzut, że nigdy nie osiągnięto tego stanu proponowanego w ustawie z 2001 r. Pan minister mówił o tym tutaj kilkakrotnie. Mówił też, że cel to 2 tysiące pracowników pracujących w nowej służbie. Ale przecież ta nowa służba będzie miała dużo rozleglejsze zadania. W praktyce to będzie oznaczało tyle, że mniej więcej tymi samymi zadaniami, którymi dzisiaj zajmuje się BOR, będzie się zajmowało mniej więcej tyle samo osób, a więc żadna zmiana w tej materii nie nastąpi. Co będzie dalej? Jak będzie dalej? Zobaczymy. Dziękuję bardzo. [[Przewodnictwo obrad obejmuje wicemarszałek Bogdan Borusewicz]]
ParlaMint-PL_2020-11-27-senat-18-3.u226	Komunikat pierwszy. Posiedzenie Komisji Rolnictwa i Rozwoju Wsi poświęcone rozpatrzeniu wniosków zgłoszonych na osiemnastym posiedzeniu Senatu do ustawy o zmianie o paszach – druk senacki nr 266 – odbędzie się dzisiaj, 5 minut po ogłoszeniu przerwy w sali nr 182. Kolejny komunikat. Wspólne posiedzenie Komisji Gospodarki Narodowej i Innowacyjności oraz Komisji Rodziny, Polityki Senioralnej i Społecznej w sprawie rozpatrzenia wniosków zgłoszonych na osiemnastym posiedzeniu Senatu do ustawy o zmianie ustawy o szczególnych rozwiązaniach związanych z zapobieganiem, przeciwdziałaniem i zwalczaniem COVID-19, innych chorób zakaźnych oraz wywołanych nimi sytuacji kryzysowych oraz niektórych innych ustaw – druk senacki nr 262 – odbędzie się dzisiaj o godzinie 17.00 w połączonych salach nr 176 i 179. Dziękuję bardzo.
ParlaMint-PL_2018-09-13-sejm-68-2.u311	Dziękuję bardzo, panie pośle. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i kół. Otwieram dyskusję. Jako pierwszy głos zabierze pan poseł Andrzej Matusiewicz, Klub Parlamentarny Prawo i Sprawiedliwość.
ParlaMint-PL_2021-12-08-sejm-43-4.u192	Dziękuję bardzo. Głos zabierze pan poseł Grzegorz Rusiecki. Nie ma. A zatem zapraszam na mównicę pana posła Franciszka Sterczewskiego.
ParlaMint-PL_2018-07-18-sejm-67-1.u150	Panie Marszałku! Wysoka Izbo! Chciałbym podziękować za tę dyskusję, debatę, podziękować panu przewodniczącemu Rzońcy za poprawki. Zdążyłem się z nimi zapoznać, poprawiają one ten projekt ustawy. Jeśli chodzi o wypowiedź pani poseł Chmiel i wystąpienie klubowe Platformy, to chcę tu trochę przypodobać się panu marszałkowi Tyszce, bo jeśli pani mówi, że w 2019 r. będziemy rozdawać publiczne pieniądze, to rozumiem, że w tej sytuacji, dając bonifikaty, będziemy mniej zabierać, więc w tym sensie chciałem się przypodobać. [[Poruszenie na sali]] [[Ściągniecie dzięki temu.]] Co do wystąpienia pana posła Jóźwiaka, wystąpienia w imieniu klubu Kukiz’15...
ParlaMint-PL_2017-06-22-senat-43-2.u54	Pani Marszałek! Wysoka Izbo! Miałem się nie udzielać w tej dyskusji, ale „wyciągnęła” mnie na mównicę pani senator Zdrojewska. Wobec tego tłumaczę: ten przykład miał być wskazaniem poprzez doprowadzenie do absurdu – jest taka metoda – do czego może doprowadzić polityka Unii Europejskiej w zakresie zrównywania szans. Zaś co do kwestii, które są tutaj ważne i o których rozmawiamy… No, ten, kto przemawia na końcu jest albo apologetą, albo krytykiem tych, którzy przemawiali wcześniej. Wiele nowego nie da się powiedzieć, ale spróbujemy. Do dwóch sformułowań, które tutaj padły chciałbym się odnieść. Pierwsze to to, w którym zarzuca się nam, tym po prawej stronie sali, jakobyśmy nie rozumieli dzisiejszej młodzieży, tych, którzy są w okresie rozrodczym, tych, którzy mogą mieć dzieci. Myślę, że rozumiemy. Na pewno rozumiemy 99% tych rodzin, tych młodych. Bo tylko 1% ojców decyduje się na zamianę z kobietami, jeśli chodzi o możliwość wzięcia urlopu. Tak czy nie? Tu nie chodzi o nas, starszych. Tylko 1% ojców na to się decyduje z własnej woli. No więc pytanie: kto bardziej rozumie? Czy ten, kogo poglądy są podzielane przez 99% osób w wieku rozrodczym, czy ten, kogo poglądy są podzielane przez 1%? Logika odpowiada jednoznacznie. I druga wypowiedź, która tu padła jako pewnego rodzaju zarzut, że my jakoby uważamy, że ojciec jest zły czy jest gorszy niż kobieta. To nieprawda. Ojciec po prostu jest inny. Tu się nie porównuje na jakiejś skali, czy ktoś jest lepszy, czy gorszy. Jest po prostu inny. To jest najlepsze określenie. Po prostu pewnych ról nie można ze sobą porównać, pewnych zachowań, pewnych postaw. Mam jeden zasadniczy żal, zarzut co do tekstu tej uchwały, ja zresztą formułowałem go w sposób taki, powiedziałbym, dość miękki, ale teraz go być może utwardzę. Mianowicie my tylko się powołujemy na naruszenie zasady pomocniczości. Oczywiście to jest słuszne, bo rzeczywiście ciągłe naruszanie zasady pomocniczości spowoduje, że przestaniemy jako izby narodowe, nie tylko w Polsce, ale w ogóle w tych wszystkich krajach Unii Europejskiej, być potrzebni do uchwalania prawa. Będziemy zezwalać na zawłaszczanie przez organy Unii Europejskiej metodą małych kroków faktycznych coraz większego pola dla naszej kognicji. Uważam, że to jest niewłaściwe. A to jest kwestia leżąca w interesie nie tylko nas, jako parlamentów, ale także w interesie Unii Europejskiej. Po prostu Unia Europejska zadławi się tymi wszystkimi uprawnieniami, które ma. Efekt będzie taki, że będzie to ciało nieefektywne. No, już się śmiejemy z niektórych praw, których Unia Europejska jest autorem, ale może być jeszcze gorzej. Niestety może być jeszcze gorzej, jeśli temu pewnego rodzaju szaleństwu, jak to mówiła pani premier, nie postawimy tamy – będzie to zawłaszczanie możliwości stanowienia prawa we wszystkich możliwych obszarach. Proszę zauważyć, że mamy tutaj do czynienia z naruszeniem zasady pomocniczości, ja bym to nazwał, kwalifikowanym, takim do kwadratu. Bo oto Unia daje sobie możliwość wchodzenia nie tylko w uprawnienia parlamentów narodowych czy ogólnie w stanowienie polityki narodowej, polityki państwowej, ale także w kwestie prywatne. Ja przeczytam tytuł dyrektywy – to dyrektywa w sprawie równowagi między życiem zawodowym a prywatnym rodziców i opiekunów! Ja jako obywatel Polski, ale także… no, może nie obywatel, ale mieszkaniec Unii Europejskiej nie życzę sobie, żeby Unia mi narzucała, jak ma wyglądać równowaga między moim życiem prywatnym a życiem zawodowym. To po prostu kwestia mojej wolności. Ja nie chcę, żeby Unia w to ingerowała. Nie wiem, czy jasno się wyrażam… To jest moje prawo, tzn. ja sam sobie określę, gdzie jest ta równowaga. Unia nie jest od tego. I po prostu wara mi od ustalania tego tupu praw! Niech Unia zajmie się gospodarką, niech zajmie się alimentami, bo to jest ważne, niech zajmie się tymi problemami, które sama sobie sprokurowała, czyli imigrantami, ale niech nie wchodzi z butami w moje życie prywatne. I tu jest kwestia ogólna, myślę, że chyba podstawowa. Otóż często łączone są ze sobą dwa hasła: równość i wolność. Wolność i równość – to zestawienie czasami na niektórych transparentach występowało. Otóż ich nie da się pogodzić, proszę państwa. O ile równość na pewno ma sens i jest podstawową dyrektywą, podstawowym punktem odniesienia, jeśli chodzi o prawa społeczne – bo wszyscy ludzie są równi, bez względu na rasę, kolor skóry, płeć, wiek itd. – o tyle nie można równości zadekretować w kwestii biologii. A role ojca i matki to nie jest tylko kwestia społeczna. To przede wszystkim kwestia biologiczna, przynajmniej w pierwszych okresach życia dziecka. I tam nie da się zadekretować równości, bo to byłoby po prostu bez sensu. Tam właśnie powinna być wolność. Już nie mówię tu o tym, że wolność przynależy do jednostki i jednostka powinna mieć tej wolności jak najwięcej, oczywiście w takim zakresie, żeby nie szkodzić innym. Mieliśmy takie ustroje, w których był przechył w stronę równości – to był komunizm, w nim wszyscy mieli takie same ubranka. No a teraz mamy unizm, na naszych oczach rodzi się nowy ustrój, nazywa się on „unizm”. Tu właśnie jest ta równość, zadekretowana równość. Mieliśmy też takie ustroje, w których wolność była… no, było tej wolności w nadmiarze – to był anarchizm czy też jakiś liberalizm w wersji najbardziej wyostrzonej. I tu jest źle, i tu jest źle. Trzeba więc to wszystko mierzyć odpowiednio, ale i, jak mówię, przykładać miarę równości do tego, do czego ona się stosuje. No przecież wagą nie mierzymy długości. Miara równości powinna być tam, gdzie chodzi o prawa obywatelskie, społeczne. Nawiasem mówiąc, Polska powinna chwalić się tym, co posiada, tym, jaką miała historię, jeśli chodzi o równość – przy czym tu już abstrahujemy od Rzeczypospolitej szlacheckiej. No bo kto jako jedno z pierwszych państw dał kobietom prawa wyborcze? I to zaraz po powstaniu niepodległości, jeszcze w listopadzie roku 1918? To właśnie Polacy to dali. To właśnie jest ta równość, którą trzeba naśladować – równość w sferze społecznej. A czym innym jest wolność – tę należy stosować w obszarze biologii. I tego po prostu nie zmienimy. A próby narzucania tak zwanych płci społecznych, czyli gender, skończą się tragicznie. My, nawiasem mówiąc, paradoksalnie, być może już widzimy ten tragizm. Bo, proszę państwa, to, że w Europie mężczyźni przestają być mężczyznami, wiąże się niestety także z tym, że kobiety przestają być kobietami. To się jakby zjeżdża… Efekt jest taki, że wchodzi islam z „prawdziwymi” mężczyznami. Chcecie państwo tutaj mieć taką równość? Bo ja nie. Ja chcę mieć w Polsce po prostu kobiety i mężczyzn. Bo tak po prostu urządziła nam to natura, a właściwie Bóg. Chcę, żeby to było do końca w Polsce. I już. I tylko tyle. I chcę, żeby zgodnie z naszymi obyczajami pierwsza miała możliwość przejścia kobieta, żebyśmy jej ustępowali miejsca, bo to są nasze tradycje, nasze obyczaje. Ja sobie nie życzę, żeby Unia nam to zmieniała. Niech się zajmie tym, do czego została na początku stworzona, bo z tym sobie nie daje rady. Więc jak nie potrafi się tym zająć porządnie, to się zaczyna „realizować” tam, gdzie nie powinna nigdy ze swoimi buciorami wchodzić. Dziękuję. [[Oklaski]]
ParlaMint-PL_2019-02-01-senat-72-1.u225	Dziękuję, Panie Ministrze. Więcej pytań do pana nie ma. [[Sekretarz Stanu w Ministerstwie Inwestycji i Rozwoju Artur Soboń: Bardzo dziękuję.]] Otwieram dyskusję. Proszę o zabranie głosu pana senatora Piotra Florka. [[Będziesz składał poprawki?]]
ParlaMint-PL_2015-12-16-sejm-05-2.u143	Dziękuję panu posłowi. I w imieniu Klubu Poselskiego Kukiz’15 proszę o wystąpienie pana posła Rafała Wójcikowskiego. Bardzo proszę, panie pośle.
ParlaMint-PL_2016-06-15-senat-20-1.u123	Nie chodziło mi o to, czy terroryzm może być na większą czy mniejszą skalę, tylko o takie sytuacje, w których za działanie terrorystyczne można uznać działanie, które terrorystyczne tak naprawdę nie jest. Bo szerokie pojęcie terroryzmu może spowodować, że np. znieważenie prezydenta gdzieś na łamach… [[Nie…]] …może spowodować oskarżenie o działanie terrorystyczne. A to nie ma nic wspólnego z terroryzmem.
ParlaMint-PL_2017-04-06-sejm-39-2.u339	Panie Marszałku! Panowie Ministrowie! Wysoka Izbo! Jako sprawozdawca komisji chciałam przede wszystkim bardzo podziękować za pracę. Tak jak tutaj pan minister powiedział, rzeczywiście pracowaliśmy bardzo ciężko, wypracowaliśmy wiele rozwiązań, które są naszymi rozwiązaniami, i to jest najważniejsze. Bardzo dziękuję panu ministrowi i całemu tutaj zespołowi za trud, który podjęli, dlatego że ustawa tak naprawdę jest całkowicie nową ustawą. I jest pewna nowa filozofia, mianowicie taka, że państwo polskie obejmuje swoją opieką wszystkich swoich rodaków. Jeszcze raz bardzo dziękuję. [[Oklaski]]
ParlaMint-PL_2020-11-27-senat-18-3.u99	To będzie pytanie skierowane bardziej do… Chyba że pan senator ma takie informacje. Co do wyborów lokalnych, które my nazywamy samorządowymi, to proszę zauważyć, że my w przypadku powiatów i województw żadnych praw Europejczykom – no, nazwijmy ich w ten sposób – czyli obywatelom Unii Europejskiej, nie daliśmy. Ale wcale nie jest wykluczone – ja tego nie wiem – że któreś z państw unijnych dało Polakom prawa wyborcze na odpowiednio wyższym szczeblu niż ten podstawowy szczebel w wyborach lokalnych. Nie wiem, jak jest w Wielkiej Brytanii, ale tu jest dowolność, niektóre państwa mogły dać więcej. No, tutaj nie może być symetrii. Proszę zauważyć, że w przypadku wyborów lokalnych, jeśli chodzi o prawa obywateli Unii Europejskiej, istnieje 27 różnych systemów. Część państw wybiera organy wykonawcze w sposób bezpośredni, część w sposób pośredni. Tu nie może być idealnej symetrii, więc inaczej jest w przypadku stosunku Polski do obywateli Unii Europejskiej, a inaczej w przypadku Polski i Wielkiej Brytanii, Zjednoczonego Królestwa. To jest wbrew pozorom zasadnicza różnica.
ParlaMint-PL_2016-11-03-sejm-29-1.u186	Panie Marszałku! Wysoki Sejmie! Możecie każdą ustawę w sprawie Trybunału Konstytucyjnego przegłosować, ale od 12 miesięcy nie udało wam się nikogo przekonać, że chcecie cokolwiek naprawiać. Ani polskich prawników, ani prawników europejskich, nawet własnych wyborców nie jesteście w stanie do tego przekonać. Celem stało się po prostu zamęczenie opinii publicznej tematem Trybunału Konstytucyjnego. Przygotowana przez was ustawa o statusie sędziów trybunału to nie tylko polityczna smycz, na której PiS chce trzymać trybunał, ale to również niewyczerpana kopalnia prawnych bubli. Studenci prawa przez dekady będą się uczyli na projektach PiS, jak nie należy pisać prawa. Wymienię tylko najważniejsze, zaczynając od świeżo zidentyfikowanych. Oto siedem najważniejszych bubli prawnych tej ustawy oraz przepisów biorących trybunał na polityczną smycz. Po pierwsze, nadanie Zbigniewowi Ziobrze jako ministrowi sprawiedliwości prawa do natychmiastowego usunięcia od orzekania dowolnego sędziego Trybunału Konstytucyjnego. O tym dotąd nie mówiło się, ale takie będą konsekwencje wykorzystania z pozoru niewinnie wyglądającego art. 30 projektu. Przewiduje on, że w sprawach nieuregulowanych w ustawie do postępowania dyscyplinarnego stosuje się odpowiednio m.in. przepisy o ustroju sądów powszechnych, a to oznacza, że Zbigniew Ziobro jako minister sprawiedliwości nie tylko może wystąpić o wznowienie postępowania dyscyplinarnego, ale również może na podstawie art. 130 ust. 1 Prawa o ustroju sądów powszechnych zarządzić natychmiastową przerwę w czynnościach sędziego, np. w sytuacji gdy ze względu na rodzaj czynu dokonanego przez sędziego powaga sądu lub istotne interesy służby wymagają natychmiastowego odsunięcia go od wykonywania obowiązków służbowych. To znakomite pole do nadużyć politycznych ze strony PiS w stosunku do sędziów trybunału. Nadużywanie i łamanie przepisów przez polityków PiS-u obserwowaliśmy przecież wielokrotnie. Po drugie, prawnym bublem jest uniemożliwienie byłym sędziom trybunału, zazwyczaj wybitnym przedstawicielom polskiej nauki prawa, zasiadania w międzynarodowych organach prawnych. To wynika z art. 33 ust. 3 projektu, który zakazuje sędziom w stanie spoczynku podejmowania dodatkowego zatrudnienia, z wyjątkiem zatrudnienia w charakterze pracownika naukowo-dydaktycznego. Jednym słowem: albo uczelnie, albo nic. Być może taki zakaz leży w interesie PiS, ale z całą pewnością nie leży w interesie Polski. Po trzecie, prawnym bublem mającym na celu podporządkowanie trybunału PiS-owi jest próba zamknięcia ust byłym sędziom trybunału pod groźbą utraty świadczeń przewidzianych dla sędziego w stanie spoczynku. Takie konsekwencje kryją się w art. 33 ust. 1 projektu, który stanowi, że sędzia trybunału w stanie spoczynku nie może prowadzić działalności publicznej niedającej się pogodzić z zasadami niezależności sądów i niezawisłości sędziów. Sędziowie w stanie spoczynku jako wybitni przedstawiciele środowiska prawniczego niejednokrotnie komentowali procedowane w parlamencie rozwiązania prawne. PiS najwyraźniej nie może tego znieść, że wybitne autorytety prawnicze obnażają niedoskonałość przygotowanych przez rząd i większość parlamentarną projektów ustaw. Po czwarte, prawnym bublem mającym na celu podporządkowanie trybunału PiS-owi jest próba sprzecznego z prawem zalegalizowania panów Henryka Ciocha, Lecha Morawskiego i Mariusza Muszyńskiego jako sędziów trybunału, w sytuacji gdy wskazane osoby nie mogły zostać wybrane do trybunału w dniu 2 grudnia 2015 r., gdyż w tym czasie wszystkie stanowiska w trybunale były obsadzone. [[Oklaski]] [[Bzdura.]] Pomimo jednoznacznego i ostatecznego orzeczenia Trybunału Konstytucyjnego przedstawiciele PiS jednak usiłują ponownie wprowadzić do biegu prawnego przepis, który właśnie wbrew art. 194 konstytucji stanowi, że to nie wybór sędziego przez Sejm, lecz złożenie przysięgi wobec prezydenta jest aktem konstytuującym obsadzenie danego stanowiska sędziowskiego w trybunale. Tymczasem prezydent Duda nie miał prawa podważyć legalności wyboru trzech sędziów dokonanego przez Sejm poprzedniej kadencji i miał obowiązek odebrać ślubowanie od nich, a nie od trzech pomazańców Jarosława Kaczyńskiego. Brak wykonania ciążącego na prezydencie obowiązku jest jawnym pogwałceniem konstytucji przez Andrzeja Dudę. Po piąte, prawnym bublem mającym na celu podporządkowanie trybunału PiS-owi jest nadanie prokuratorowi generalnemu Zbigniewowi Ziobrze wspólnie z prezydentem możliwości wnioskowania o wszczęcie procedury dyscyplinarnej wobec sędziów Trybunału Konstytucyjnego. Po szóste, prawnym bublem mającym na celu podporządkowanie trybunału PiS-owi jest zapis sprzeczny z konstytucją, przewidujący skracanie kadencji sędziego trybunału z uwagi na nieprzedłożenie zaświadczenia o zdolności do pełnienia obowiązków po przekroczeniu 70. roku życia. I po siódme, prawnym bublem mającym na celu podporządkowanie trybunału PiS-owi, jest określenie zasady wyboru sędziów trybunału w regulaminie Sejmu zamiast w ustawie, na co wskazywał już trybunał. Ta ustawa źle skończy się dla Polski, dla Polek, Polaków i przyszłości polskiej demokracji. Dzień, w którym zostaną przyjęte wszystkie trzy ustawy dotyczące trybunału, będzie ostatnim dniem polskiej demokracji. [[Dzwonek]] Oczywiście do czasu, kiedy my tę demokrację odbudujemy. [[Oklaski]]
ParlaMint-PL_2018-12-20-senat-69-2.u39	Panie Senatorze, na posiedzeniu komisji nie było żadnego przedstawiciela, dyplomaty, jeśli chodzi o państwa akredytowane w Warszawie, nie było też prezentowane stanowisko strony litewskiej. Jeśli sobie dobrze przypominam dyskusję, to nikt nie wnosił, aby uwzględnić taki element w naszym procedowaniu.
ParlaMint-PL_2020-10-27-sejm-20-1.u131	Pani Marszałkini! Wysoka Izbo! Mam dwa pytania. Pierwsze pytanie dotyczy tego, dlaczego państwo postanowiliście opodatkować CIT-em te spółki komandytowe, a nie uwzględniacie podstawowych faktów, które sami podajecie w tym uzasadnieniu, mianowicie tego, iż wśród podatników CIT efektywnie wykazuje podatek do zapłacenia tylko 24–25% tych podatników, natomiast, jak samo Ministerstwo Finansów podaje, wśród podatników PIT płacących stawkę liniową 19% aż 83% efektywnie wykazuje podatek do zapłacenia. Czyli efektem tej ustawy będzie to, że ten spadek płacących PIT i kwota zapłaconego PIT-u... tego spadku, niezapłaconego PIT-u, przewyższy wzrost CIT-u. Drugie pytanie dotyczy (Dzwonek) jednostek samorządu terytorialnego. Jednostki nie mają udziału w ryczałcie. Skoro odrzucacie nasze poprawki, ażeby zrekompensować samorządom ten ubytek, jak zamierzacie, jak chcecie zrekompensować w inny sposób ten ubytek? Dziękuję.
ParlaMint-PL_2022-01-26-sejm-47-1.u79	Dziękuję, panie marszałku. Co do tej ustawy - ona jest dosyć krótka - wszyscy rozmawialiśmy o Nowym Ładzie, bo taki ton narzuciła nam partia rządząca, w której ławach w tym momencie nie zasiada ani jeden poseł. Przekażcie im, dajcie im jakoś znać, że myśmy coś tu mówili. Chciałem powiedzieć, że w tej zmianie ustawy, którą wprowadzacie, znowu jest określony termin, jest czas, na jaki ta ustawa ma funkcjonować, jest wzór, jak będziemy obliczać podatek. I jest jeden plus, że ten podatek rzeczywiście ma potencjał, że wyjdzie, że jest ciut niższy, ale znowuż jest ograniczenie czasowe. Wprowadzacie coś zupełnie nowego w tej Izbie. Wprowadzacie sytuację, w której obniżki podatków są do 30. dnia któregoś miesiąca. A później co? Co zamierzacie dalej? Tak że chciałbym się zapytać: Po co to ograniczenie czasowe? Dziękuję bardzo.
ParlaMint-PL_2022-03-08-sejm-50-1.u335	Szanowny Panie Marszałku! Panie Ministrze! Wysoka Izbo! Przed nami niezwykle ważna i niezwykle ciekawa, a zarazem odpowiedzialna praca, bowiem rozstrzygać będziemy o losach nie rodziców, nie kraju, tylko rozstrzygać będziemy tak naprawdę o losach dziecka, bowiem to prawo dziecka leży u podstaw wszelkich postępowań sądowych jego dotyczących. Jest to zapisane nie tylko w konwencji haskiej z 1980 r. Jest to także zapisane w Deklaracji Praw Dziecka Organizacji Narodów Zjednoczonych, ale jednocześnie jest to zapisane także w obowiązującym nas jako Polskę dokumencie wspólnotowym, który to nazywa się rozporządzeniem Bruksela IIA. Nad jego nowelizacją zarówno pan minister Wójcik, jak i ja mieliśmy okazję pracować. Byłem sprawozdawcą Parlamentu Europejskiego, który co prawda nie jest uprawniony do bycia współautorem rezolucji, ale był poproszony o opinię. To prawo dziecka, jego podmiotowość prawna legła u postaw wszelkich naszych rozważań, a zatem i przy tej propozycji legislacyjnej będziemy, myślę, wspólnie musieli jednak brać pod uwagę głównie prawo dziecka. Słyszałem w wystąpieniu pana posła Lorka i chyba także pan minister był uprzejmy o tym wspomnieć: prawo strony. Jakie prawo strony? Proszę państwa, prawo strony jest wtórne. Podstawowe jest prawo dziecka. To jest element, który musi nam w tej pracy na pierwszym miejscu towarzyszyć. Przypomnę zatem, że wspólnie zgodziliśmy się - pan minister był uprzejmy podsumować prace nad nowelizacją rozporządzenia Bruksela IIa, które zakończyły się wiosną 2019 r. - że to nasz wspólny sukces. Całkowicie się z tym zgadzam, uważam, że to była świetna praca, która doprowadziła do dobrego finału. Tam zgodziliśmy się, że czas odgrywa istotną rolę, ponieważ niepewność dziecka dotycząca tego, gdzie będzie przebywało, jaki język będzie jego pierwszym czy drugim językiem, bo zwykle są to dzieci dwujęzyczne, w jakim otoczeniu będzie się rozwijało w głównym czasie swojego pobytu, czyli w miejscu swojego stałego pobytu, jest czymś niezwykle ważnym. Mówią o tym nie tylko prawnicy, ale przede wszystkim mówią o tym specjaliści, czyli psycholodzy i psycholodzy dziecięcy. Jeżeli zatem zgodziliśmy się, że ten czas odgrywa istotną rolę, to wydłużanie postępowań nie służy prawu dziecka w sposób właściwy. Mówiliśmy tam o trzech poziomach 6-tygodniowych: 6 tygodni na rozpatrzenie w I instancji, 6 tygodni w II instancji i 6 tygodni na wykonanie. Dzisiaj mamy w Polsce przypadek, w którym od prawomocnego orzeczenia, także po zakończeniu sprawy kasacyjnej, minęły 3 lata i dziecko nadal nie zostało wydane. Tak że to jest chyba problem istotny, nad którym też warto się pochylić przy tej okazji. Nowelizacja rozporządzenia Bruksela IIa wchodzi w życie 1 sierpnia tego roku, a zatem to jest także prawo, które nas obowiązuje. Tam jest skierowany pod adresem państw członkowskich bardzo ważny akapit mówiący o tym, aby skracać instancyjność, czyli aby państwa członkowskie decydowały się na jeden element zaskarżenia, jedną możliwość zaskarżenia. W tym celu, panie ministrze, przeprowadzona została, za co jestem ogromnie wdzięczny i czego gratuluję, reforma z 2018 r. powodująca, że 10 sądów okręgowych w całym kraju jest upoważnionych do rozpatrywania tego typu spraw, a w II instancji - jeden sąd apelacyjny, czyli sąd apelacyjny warszawski. Co to oznacza? To oznacza spełnienie prośby w zasadzie wszystkich sygnatariuszy konwencji haskiej, ale także państw członkowskich Unii Europejskiej, dotyczącej tego, że do tych sądów kierowani są sędziowie wykształceni, najlepiej przygotowani, znający zarówno prawo, jak i problematykę. Każda skarga kasacyjna jest podważaniem ich wiedzy, ich doświadczenia i ich znakomitego przygotowania do wykonywania tej pracy. Dlaczego zatem nie pozostawić w decyzji i gestii sądu apelacyjnego, czyli sądu II instancji, decyzji o tym, czy wstrzymać wykonanie prawomocnego postępowania w związku z zamiarowanym przedłożeniem skargi kasacyjnej, czy też nie? Wspomniał pan, że od 2018 r. mieliśmy 16 tego typu kwestii, w dwóch sądy przychyliły się do tego. [[Dzwonek]] Być może taka właśnie była potrzeba, ale dajmy sobie czas, aby w komisji kodyfikacyjnej popracować nad tym dokumentem i znaleźć dobre rozwiązanie. O to w imieniu klubu Koalicji Obywatelskiej wnoszę. Dziękuję bardzo.
ParlaMint-PL_2022-01-11-senat-35-1.u76	Pani Marszałek! Wysoka Izbo! Panie Senatorze, wypowiedział pan w czasie swojego wystąpienia charakterystyczne zdanie: brak woli współpracy ze strony rządu. Rozumiem, że współpracy z komisją. Czy do tej woli współpracy – tym razem ze strony komisji – należy zaliczyć propozycję obniżenia w ramach poprawek wydatków w następujących częściach: „Kancelaria Prezydenta RP”, „Trybunał Konstytucyjny”, „Krajowa Rada Radiofonii i Telewizji”, „Instytut Pamięci Narodowej” i „Kancelaria Prezesa Rady Ministrów”, w tym wydatków Rządowej Agencji Rezerw Strategicznych? Jeśli obniżacie państwo wydatki wszystkim instytucjom, które, w cudzysłowie, krytykujecie, to czy to jest działalność polityczna, czy merytoryczna? [[Sygnał timera]]
ParlaMint-PL_2021-07-23-sejm-35-3.u85	Szanowny Panie Marszałku! Wysoka Izbo! Ustawa jest ustawą techniczną wchodzącą do pakietu całości spraw COVID-owych i polega na zmianie ustawy dotyczącej pracowniczych planów kapitałowych, która nakłada na podmioty zatrudniające obowiązek zawarcia w określonym terminie umowy o zarządzanie pracowniczymi planami kapitałowymi. Zgodnie z ustawą obowiązującą do ostatniego dnia miesiąca każdego upływającego kwartału ZUS musi udostępnić Polskiemu Funduszowi Rozwoju informację o podmiotach z zakresu działalności gospodarczej, które zatrudniają pracowników i które zadeklarowały składki obowiązkowe na ubezpieczenia emerytalne i rentowe w ramach pracowniczych planów kapitałowych. Ta ustawa, tak jak powiedziałem, ma charakter techniczny. ZUS przekazuje informacje do Polskiego Funduszu Rozwoju, a Polski Fundusz Rozwoju może w formie pisemnej zapytać w ciągu 30 dni podmioty, czy wypełniły określony obowiązek zawarcia umowy o zarządzanie pracowniczymi planami kapitałowymi. Ta ustawa, podkreślam raz jeszcze, zasadniczo niczego nie zmienia, poza jedynie kwestią techniczną uproszczeń w czasie pandemii. Po nowelizacji można będzie, z wykorzystaniem profilu informacyjnego w systemie ZUS, poprzez profil informacyjny przekazywać te informacje. Na pewno jest to uproszczenie, na pewno spowoduje to niwelowanie bezpośredniego kontaktu w czasie pandemii, tego kontaktu bezpośredniego, osobistego. W ustawie precyzuje się jeszcze kwestie dotyczące tego, kiedy skutecznie jest doręczona pracodawcom informacja o wypełnieniu obowiązku. Podkreślam raz jeszcze: techniczna ustawa, na pewno każde uproszczenie w czasie pandemii, które eliminuje kontakt bezpośredni, a z drugiej strony wpływa na przyspieszenie za sprawą części cyfrowej, jest pożądane. Dlatego w imieniu Koalicji Obywatelskiej deklaruję, że poprzemy projektowane zmiany. Bardzo dziękuję.
ParlaMint-PL_2016-02-11-sejm-11-3.u95	Dziękuję. Przystępujemy do głosowania. Kto z pań i panów posłów jest za przyjęciem wniosków mniejszości 6. i 13., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 441 posłów. Za głosowało 37, przeciw - 390, wstrzymało się 14 posłów. Stwierdzam, że Sejm wnioski mniejszości odrzucił. W 7. wniosku mniejszości do art. 5 polegającym na dodaniu ust. 5.-7. wnioskodawcy proponują zasady przyznawania zmniejszonego świadczenia wychowawczego w przypadku przekroczenia kwoty kryterium dochodowego. Przyjęcie tego wniosku spowoduje bezprzedmiotowość wniosków mniejszości 8. i 9. oraz poprawek 4. i 15. Z pytaniem zgłosił się poseł Władysław Kosiniak-Kamysz, Polskie Stronnictwo Ludowe.
ParlaMint-PL_2016-12-02-sejm-31-4.u285	...jest w tej chwili pełna dowolność, jeżeli chodzi o genetycznie zmodyfikowane organizmy. [[Kłamstwo.]] Doprowadzenie do tego to jest zasługa Platformy Obywatelskiej i Polskiego Stronnictwa Ludowego. [[Oklaski]] [[Brawo, panie ministrze.]] [[Kłamstwo.]]
ParlaMint-PL_2016-12-14-sejm-32-2.u541	Przede wszystkim, szanowni państwo, uderzono w niepubliczne poradnie. [[Jest zapisane, ja sprawdziłem.]] Chciałbym również zapytać, dlaczego w takim razie nie traktuje się równo podmiotów, które są na rynku. Mam nadzieję, że pani minister na to pytanie odpowie. [[Oklaski]]
ParlaMint-PL_2022-03-23-sejm-51-1.u545	Pani Marszałek! Wysoka Izbo! Państwo z PiS bardzo często wycieracie sobie usta stwierdzeniem, tak było też dzisiaj na posiedzeniu komisji, że podnosicie prestiż zawodu nauczyciela. W ramach tego podnoszenia prestiżu zawodu nauczyciela proponujecie państwo nauczycielom w 2022 r. podwyżkę 4,4%, ale od maja. Oznacza to niecałe 3% wzrostu wynagrodzeń nauczycieli w skali całego roku. Przy 10-procentowej inflacji lub nawet wyższej, która jest prognozowana w 2022 r., oznacza to realny spadek wynagrodzeń nauczycieli w skali całego 2022 r. I to jest to wasze podnoszenie prestiżu? Trochę ponad 100 zł podwyżki dla nauczyciela stażysty, który przychodzi po studiach do pracy w szkole i często otrzymuje minimalne wynagrodzenie za pracę? Przy takim podejściu, przy takim braku szacunku dla ludzkiej pracy, przy takim braku szacunku dla pracy nauczyciela w polskiej (Dzwonek) szkole nic nie zmieni się na lepsze. Dziękuję. [[Oklaski]]
ParlaMint-PL_2015-12-23-senat-06-2.u81	Jak rozumiem, pytanie dotyczy połączenia trzech agencji w jedną agencję – prawda? Tak jak to jest planowane… [[Jak się proponuje…]] Ja o tym mówiłem… [[No dobrze.]] Prawdopodobnie, tak myślę – może pan minister to potwierdzi – planuje się dokonać tego na początku 2017 r., po prostu po to, żeby usprawnić prace wspomnianych trzech agencji. Ich rolę będzie spełniała wtedy jedna agencja.
ParlaMint-PL_2019-02-01-senat-72-1.u32	Dziękuję bardzo, Pani Marszałek. Panie Senatorze, ja trochę podrążę temat, który poruszyła pani senator Sztark. Czy na posiedzeniu komisji było analizowane… Kobiety, które wychowały czwórkę dzieci i pracowały, przysparzały krajowi PKB i za to dostały lepszą czy gorszą emeryturę. Czy było określone, dlaczego one mają być gorsze i nie mogą dostać za wychowanie czwórki dzieci plus pracę… Dlaczego one są dyskryminowane przez tę ustawę?
ParlaMint-PL_2017-07-05-sejm-45-1.u84	Pani Marszałek! Panie Ministrze! Wysoka Izbo! Co do tego, że ta ustawa jest dobra i rzeczywiście może usprawnić w znaczący sposób pobór mandatów, nie mamy wątpliwości. Będziemy popierać tę ustawę. Natomiast mam pytanie, jeśli chodzi o koszty. Tutaj mówimy o terminie, kiedy zostanie to wprowadzone. To jednak będzie trochę kosztowało i dobrze by było wiedzieć, jakie to są obliczenia. Drugie pytanie: Jeżeli rzeczywiście wprowadzenie tego systemu obciąży budżet Ministerstwa Spraw Wewnętrznych i Administracji, czy nie będzie pokusy, czy nie zrodzi się pokusa, żeby wywierać presję na policjantów, aby, korzystając z widełek, rzeczywiście wymierzali najwyższe mandaty, żeby odrobić te pieniądze, które zostaną wydane. Pytanie jest takie: Czy rzeczywiście jest taka obawa? Dziękuję. [[Oklaski]]
ParlaMint-PL_2019-08-30-sejm-85-3.u251	Dziękuję. Panie Marszałku! Wysoka Izbo! Oczywiście nie będę przedłużał. Jest to wypełnienie dyrektywy Unii Europejskiej i Rady, dlatego Kukiz’15 nie będzie przeszkadzał, nie będzie wnosił żadnych uwag. Oczywiście popieramy ten projekt ustawy, który wcześniej już został omówiony przez moich kolegów. Dziękuję bardzo.
ParlaMint-PL_2021-09-30-sejm-38-2.u204	Pani Marszałek! Wysoka Izbo! Szanowni Państwo! Mam zaszczyt przemawiać w imieniu Klubu Parlamentarnego Prawo i Sprawiedliwość. Bardzo dziękujemy panu prezydentowi Andrzejowi Dudzie za podjęcie tej inicjatywy. Do tej wdzięczności naszego klubu dołączam moją osobistą wdzięczność jako poznaniak i jako Wielkopolanin. Trzeba docenić, że to kolejna ważna inicjatywa naszego prezydenta związana z powstaniem wielkopolskim. Pamiętamy jego piękne słowa w Poznaniu 27 grudnia 2018 r. w dniu stulecia wybuchu powstania wielkopolskiego, jego słowa o męstwie Wielkopolan, a także świadomość tego, że powstanie wielkopolskie jest osadzone w długiej, historycznej tradycji. Tego dnia prezydent odwiedził także Mosinę, żeby pokazać, że powstanie wielkopolskie to nie tylko moje miasto, Poznań, ale także aglomeracja poznańska, cała Wielkopolska, historyczna Wielkopolska, a więc także niektóre z terenów, które leżą dzisiaj w sąsiednich województwach. Trzeba też przy tej okazji przypomnieć, że prezydent Andrzej Duda jest tą głową państwa, która po 25 latach starań Wielkopolan podjęła sprawę uhonorowania dwóch dowódców powstania wielkopolskiego: gen. Stanisława Taczaka i gen. Józefa Dowbor-Muśnickiego. Takie starania trwały od lat 90. Z różnych powodów one nigdy nie kończyły się sukcesem. W listopadzie 2018 r. spotkałem się z panem prezydentem Andrzejem Dudą i raz jeszcze przedstawiłem wszystkie racje, które przemawiają za tym, aby naszych dowódców odznaczyć. Czułem się w obowiązku jako członek korporacji akademickiej Lechia, której obaj dowódcy byli honorowymi członkami. Jesteśmy wdzięczni prezydentowi za działania, które konsekwentnie podejmuje w sprawach powstania wielkopolskiego. Wielkopolska, drogie panie i panowie posłowie, ma dwie wielkie tradycje: tradycję organicznikowską i tradycję insurekcyjną. Wysoka Izba w ostatnich latach kilkakrotnie przypominała o tradycji organicznikowskiej. Temu służyły uchwały upamiętniające powstanie Poznańskiego Towarzystwa Przyjaciół Nauk, Międzynarodowe Targi Poznańskie czy zupełnie niedawno pierwszego prezydenta Poznania po odzyskaniu niepodległości Jarogniewa Drwęskiego. Ale nie mniej istotna, choć nie kojarząca się z Wielkopolską, jest także tradycja insurekcyjna. To w Wielkopolsce miały miejsce dwa zwycięskie powstania: w roku 1806, które Wysoka Izba w 2016 r. przypomniała i upamiętniła - miałem wtedy zaszczyt zaproponować tekst tej uchwały - oraz oczywiście wielkie powstanie z 1918 i 1919 r. Powstanie wielkopolskie, mimo że zwycięskie, tak bardzo i tak mocno nie wryło się w naszą historyczną świadomość jak powstania listopadowe czy styczniowe. Częściej mówimy gloria victis, rzadziej gloria victoribus. Dzięki m.in. tej inicjatywie prezydenta, w związku z tym, że staje się to świętem państwowym, wszyscy w kraju będziemy mogli pamiętać, przypominać, oddawać hołd powstańcom wielkopolskim. Tak że bardzo dobrze, że prezydent z tą inicjatywą wystąpił, a właściwie przychylił się do szerokiej inicjatywy samorządowców, społeczników z Wielkopolski, także często bezimiennych, którzy ideę, aby dzień wybuchu powstania wielkopolskiego był świętem ogólnonarodowym, od lat propagowali. Jednym z nich był pan Wacław Piotrowski, członek koła Prawa i Sprawiedliwości na poznańskim Grunwaldzie. Przypominam jego nazwisko, ale myślę, że takich osób było dużo, dużo więcej na terenie całej Wielkopolski. Ustawa, którą mamy uchwalić, przypomina powstanie wielkopolskie, ale ma też szersze znaczenie, bo pamiętamy (Dzwonek), że powstańcy wielkopolscy walczyli także w powstaniach śląskich, bronili Lwowa, walczyli dzielnie w wojnie polsko-bolszewickiej. Raz jeszcze bardzo dziękuję prezydentowi. Proszę Wysoką Izbę - myślę, że będzie to decyzja podjęta wspólnie, ponad podziałami - o to, żeby możliwie szybko były kontynuowane prace w parlamencie i abyśmy już w tym roku mogli cieszyć się świętem zwycięskiego powstania wielkopolskiego. Gloria victoribus. [[Oklaski]]
ParlaMint-PL_2018-07-20-sejm-67-3.u467	Wszczęliście postępowania dotyczące stanowisk sędziowskich w Sądzie Najwyższym. Zniechęcacie sędziów sądów powszechnych do tego, żeby składali swoje aplikacje, a w tej chwili w tej poprawce proponujecie tak naprawdę manipulowanie składami w zakresie opiniowania kandydatów na sędziów Sądu Najwyższego. Chcecie, aby przewodniczący mógł wyznaczyć zespół składający się nie z trzech, lecz z większej liczby członków rady. Rzecznik praw obywatelskich zwracał uwagę na to, że poprzez zwiększenie liczby członków zespołu możecie doprowadzić do zachwiania równowagi między władzą ustawodawczą i sądowniczą, np. przy zwiększeniu liczby członków zespołu do siedmiu i wyznaczeniu do jego składu jednego sędziego i sześciu posłów i senatorów, np. posła Piotrowicza, posłanki Pawłowicz czy też innych osób z ramienia Sejmu i Senatu. [[Dzwonek]] Jest to zachwianie równowagi między władzami. [[Oklaski]]
ParlaMint-PL_2021-01-21-sejm-25-2.u115	Panie Marszałku! Wysoka Izbo! Szanowni Państwo! Przywracanie sprawiedliwości czy praca nad przywracaniem sprawiedliwości dla obywateli, dla rodzin jest długa i ciężka. Ten problem trzeba objąć całościowo, nie wystarczy tu tylko jedna ustawa. Bardzo często przyczyną przemocy w rodzinach są niestety nałogi, a przyczyną nałogów jest często zła sytuacja ekonomiczna rodzin i różne komplikacje życiowe. I przy tej okazji warto podkreślić, jakie prace zostały już w Ministerstwie Sprawiedliwości w tym zakresie wykonane, a chodzi tu chociażby o ustawę, którą państwo już znacie, chroniąca ofiary przemocy, o koniec dzikiej prywatyzacji, koniec nadużyć komorników, koniec odbierania dzieci za biedę, koniec wydawania polskich dzieci za granicę i o szereg innych działań dla polskiej rodziny. Tak jak powiedziała tu Lewica: nie róbmy wojny światopoglądowej. Boję się, że to ma być wojna światopoglądowa, a nie realna (Dzwonek) pomoc polskim rodzinom. Uważam, że inicjatywa jest bardzo dobra... Dziękuję bardzo. ...przez 30 lat w polskim Sejmie mało był takich inicjatyw... Pan poseł Michał Szczerba, Koalicja Obywatelska. Nie ma pana posła. ...ale trzeba nad nią jeszcze popracować. Dziękuję. Naplótł pan takich głupstw, to, co wiedział...
ParlaMint-PL_2019-05-16-sejm-81-2.u85	Bardzo dziękuję. Przechodzimy do kolejnego pytania. Posłowie Barbara Bubula, Elżbieta Kruk i Anna Sobecka zadają pytanie w sprawie powołania Instytutu Literatury w Krakowie kierowane do ministra kultury i dziedzictwa narodowego. Bardzo proszę, pani poseł Barbara Bubula, klub Prawo i Sprawiedliwość.
ParlaMint-PL_2016-06-22-sejm-21-2.u389	Panie Marszałku! Wysoka Izbo! Panie Ministrze! Projekt ustawy, nad którym dzisiaj debatujemy w pierwszym czytaniu, to oczywiście konsekwencja, dalsze działania, które są wynikiem wprowadzenia ustawy z 19 listopada o zmianie ustawy o działach administracji rządowej. Jednoznacznie z wypowiedzi moich przedmówców, posła sprawozdawcy, z treści analizowanego projektu wynika, że projekt ten ma na celu dokładne podzielenie, wskazanie, wyznaczenie granic i określenie relacji dotyczących współdziałania poszczególnych resortów, które zostały wyłonione w wyniku ustawy z 19 listopada. Naszym zdaniem jest to logiczne, a jeśli moglibyśmy być jeszcze przekonani, myślę, że tak będzie, że ten projekt ma również na celu w dalszej perspektywie stworzenie dobrych, właściwych, dogodnych warunków, aby w tych relacjach międzyresortowych to wszystko wpłynęło dobrze na możliwość dobrego rozwoju gospodarczego, realizacji działań, zadań i możliwość wsparcia tych działań funduszami pochodzącymi ze środków zewnętrznych, czyli - jak je nazywamy - ze środków unijnych. Myślę, że te wskazane obszary, które tu poseł sprawozdawca omówił i omówili moi poprzednicy, dają taką nadzieję. Chcę tutaj szczególnie wskazać, i jestem przekonany, że w czasie pracy w komisjach będziemy o tym mówić, na ten obszar, który mówi o wzajemnych relacjach, które będą pomagały nam w określeniu zadań, ich mechanizmów, które będziemy mogli stosować przy rewitalizacji, także rewitalizacji budowlanej. Mamy tu doświadczenia z ostatniego okresu programowania 2007–2013, wiemy, że są oczekiwania co do tego okresu programowania, który się rozpoczął, i moim zdaniem dobrze byłoby, gdyby w wielu przypadkach udało się połączyć rewitalizację w zakresie historycznym, budowlanym ze stworzeniem możliwości funkcjonowania i dużej przydatności tych obiektów do życia społecznego czy gospodarczego. Ponadto będziemy także proponować, aby tutaj odnieść się również do obszarów zdegradowanych, bowiem wiem, że w regionalnych programach operacyjnych są zapisane środki, które możliwe byłyby do wykorzystania w ramach obszarów strategicznej interwencji. Ponadto ważnym elementem czy obszarem działania będzie splot zagadnień związanych z przygotowaniem planów zagospodarowania przestrzennego i tu myślę, że będziemy w stanie w komisji mówić o odpowiednim zredagowaniu, przygotowaniu i przemyśleniu tych zapisów. Myślę, że te relacje, które wskazywane są do przyjęcia, między resortami czy spraw wewnętrznych, czy zdrowia, czy ulokowanie Urzędu Dozoru Technicznego - mają szansę dobrze spełniać w życiu swoją rolę. Dziękuję bardzo. [[Oklaski]]
ParlaMint-PL_2019-08-01-senat-83-2.u313	Dziękuję, Panie Senatorze. Obecnie senatorowie mogą zgłaszać z miejsca trwające nie dłużej niż minutę zapytania do senatora sprawozdawcy. Czy ktoś z państwa senatorów pragnie zadać takie pytanie? Nikt się nie zgłasza. Dziękuję, Panie Senatorze. Dziękuję. Projekt ustawy został wniesiony przez rząd. Do reprezentowania stanowiska rządu w toku prac parlamentarnych zostali upoważnieni minister spraw zagranicznych oraz minister spraw wewnętrznych i administracji. Czy przedstawiciel rządu, pan minister Krzysztof Kozłowski, chce zabrać głos w tej sprawie? Dziękuję, Panie Marszałku. Dziękuję. Obecnie senatorowie mogą zgłaszać z miejsca trwające nie dłużej niż minutę zapytania do przedstawiciela rządu związane z omawianym punktem porządku obrad. Czy ktoś z państwa senatorów pragnie zadać takie pytanie? Nikt się nie zgłasza. Otwieram dyskusję. Informuję, że nikt z państwa senatorów nie zapisał się do głosu. Zamykam dyskusję. Informuję, że głosowanie w sprawie rozpatrywanej ustawy zostanie przeprowadzone pod koniec posiedzenia Senatu. Przystępujemy do rozpatrzenia punktu trzydziestego siódmego porządku obrad: drugie czytanie projektu ustawy o zmianie ustawy – Prawo o ruchu drogowym. Przypominam, że jest to projekt ustawy wykonującej orzeczenie Trybunału Konstytucyjnego. Jest on zawarty w druku nr 1189, a sprawozdanie komisji – w druku nr 1189 S. Proszę sprawozdawcę Komisji Ustawodawczej, Komisji Infrastruktury oraz Komisji Samorządu Terytorialnego i Administracji Państwowej, pana senatora Jerzego Czerwińskiego, o przedstawienie wspólnego sprawozdania komisji o projekcie ustawy.
ParlaMint-PL_2016-11-03-sejm-29-1.u517	Pani Marszałek! Pani Minister! Panie i Panowie! Każda debata, szczególnie w parlamencie, która dotyczy zwiększenia możliwości funkcjonowania polskiego rolnictwa, osiągania dochodów, jest debatą, która zasługuje na uwagę. Taką debatą jest także ta dzisiejsza. Chociaż podstawową dziedziną działalności rolnika jest produkowanie żywności, sprzedawanie jej i osiąganie przychodu z tego tytułu, a najlepiej jeszcze zysku, istnieje duża grupa gospodarstw w Polsce, które z różnych powodów, przede wszystkim z powodu niewystarczającego potencjału produkcyjnego, potencjału kredytowego czy potencjału przetwórczego nie są w stanie osiągnąć zysku. Rolnicy w tym przypadku nie są w stanie utrzymać swego gospodarstwa, swojej rodziny w oparciu o ten podstawowy model rolnictwa, czyli w oparciu o produkcję surowców i sprzedawanie ich na rynek. Dlatego kilka lat temu przyjęliśmy jako ówczesna koalicja stosowną ustawę, aby umożliwić rolnikom sprzedaż bezpośrednią, czyli umożliwić rolnikom przetwarzanie swoich produktów i osiąganie z tego tytułu tzw. wartości dodanej, czyli dodatkowej marży, tak aby rolnik partycypował w przetwarzaniu żywności i osiągał z tego tytułu dodatkowe źródło dochodu. I jak pokazują statystyki, cieszyło to polskich rolników, coraz większa liczba gospodarstw po tego tytułu dochody sięga i ten proceder, ta praktyka się rozwija. Natomiast oczekiwania rolników są takie, aby jeszcze bardziej ułatwiać tę produkcję i sprzedaż, aby jeszcze bardziej umożliwiać osiągnięcie tego dochodu, aby jeszcze łatwiej było to prowadzić. I oto mamy przedstawioną dzisiaj ustawę o rzekomych ułatwieniach, które mają być zastosowane, tak aby te dochody osiągać. Ja przeanalizowałem tę ustawę bardzo dokładnie, także w kontekście tego projektu, który był omawiany kilka dni temu, i właściwie tych ułatwień nie znalazłem, bo zamienienie kontroli jednej inspekcji, nadzoru jednej inspekcji na nadzór drugiej, czyli sanepidu na Inspekcję Weterynaryjną, to dla rolnika żadna zmiana, to jest tylko zamiana tego, kto nadzoruje. Nie ma w tej ustawie tego, na co rolnicy oczekują, a więc nie ma ułatwienia procedur, nie ma zmniejszenia wymagań fitosanitarnych czy dotyczących higieny, nie ma wreszcie możliwości sprzedaży tych produktów odbiorcom innym niż na bazarze, na festynie, nie ma możliwości sprzedaży tych produktów do restauracji, do baru, nie ma wreszcie możliwości sprzedaży tego poprzez sklepy, które funkcjonują na danym terenie, czy poprzez sklepy, które mają trochę większy wymiar, jeśli chodzi o funkcjonowanie. A więc tak naprawdę gdzie są ułatwienia w tej ustawie, które mają iść w kierunku poprawy sytuacji? Można ten projekt porównywać do prawa istniejącego dzisiaj, do tego prawa, które zostało kilka dni temu ustanowione. Najogólniej można powiedzieć: szału nie ma. Złośliwi mówią nawet wyraźnie, że to jest ustawa o gołąbkach z ryżem, a nie ustawa o tym, jak spowodować, żeby rolnicy zwiększyli swoje dochody. Powiedziałbym tak: nawet gdy ta ustawa w tym kształcie wejdzie w życie albo nawet gdy ją w niewielkim stopniu poprawimy, bo pewnie na szersze zmiany pozwolenia nie będzie, nie spowoduje ona, że rolnictwo, rzekomo będące w zapaści, ruszy raptem z posad i bryłę świata przesunie, bo to jest tylko i wyłącznie marginalna działalność, w tym wymiarze ona będzie zupełnie marginalna. Nawet jeżeli chodzi o ułatwienia w zakresie podatku, to one są iluzoryczne, bardzo niewielkie. Chcę powiedzieć, że mimo tych zastrzeżeń na uwagę zasługuje to, że postanowiliście państwo poprzeć w tym projekcie to, co zrobiliśmy kilka lat temu, iść w kierunku zmiany w tym zakresie. Będziemy proponowali w komisji szczegółowe zmiany, aby wprowadzić rzeczywiste ułatwienia. Wyłącznie z tego powodu nie zgłaszamy dzisiaj wniosku o odrzucenie tego projektu, nie mówimy, że jest on szkodliwy. Ten projekt należy skierować do komisji, pracować nad nim i wprowadzić w nim ułatwienia, a nie zamiany nadzoru jednej instytucji na drugą, nad tą, która chce wytwarzać. Gdy mówimy o ułatwieniu dotyczącym tego, że będzie można uboju dokonywać w rzeźni, to dzisiaj nie można gdzie indziej dokonywać uboju kręgowców. Dzisiaj w gospodarstwie takiego uboju prowadzić nie można, więc to jest tylko wyjaśnienie tego, co kilka lat temu zostało wprowadzone. Jeszcze raz powiem: szału nie ma. To jest ustawa raczej o gołąbkach z ryżem niż o ułatwieniach w sprzedaży produktów bezpośrednio przez rolników. Dziękuję bardzo. [[Oklaski]]
ParlaMint-PL_2019-03-14-sejm-78-2.u96	Bardzo dziękuję. Szanowna Pani Marszałek! Panie Ministrze! Wysoka Izbo! W rozsądnej polityce zagranicznej króluje prymat wierności interesom państwa i obywateli. Niestety dziś w tym czymś, co udaje polską politykę zagraniczną, króluje, szanowni państwo, feudalizm polityczny. Jego istotą jest przedkładanie płytkich interesów partyjnych Prawa i Sprawiedliwości i interesów innych państw nad taktyczny i dalekosiężny interes Rzeczypospolitej i jej obywateli. Na to naszej zgody, panie ministrze, nie ma. Tym bardziej że prawda jest oczywista: PiS na dyplomacji nigdy się nie znał, dziś się nie zna i nigdy znać się nie będzie. Wszyscy pamiętamy, mamy w pamięci słowa nieodżałowanego Władysława Bartoszewskiego. Naprawdę, panie ministrze, wszyscy chcielibyśmy dzisiaj rzeczowej rozmowy, ale na usta ciśnie się tylko jedno, dramatyczne pytanie: Panie ministrze, kiedy znów Polska będzie prowadzić politykę zagraniczną? Muszę powiedzieć, że [[Dzwonek]] pytanie o to, czy to będzie polityka podmiotowa, jest na ten moment pytaniem, które absolutnie jest nieuprawnione, bo tej polityki zagranicznej po prostu nie ma. Dziękuję bardzo. [[Oklaski]]
ParlaMint-PL_2018-06-28-senat-62-2.u93	Panie Marszałku! Wysoka Izbo! Dyskutujemy nad nowelizacją ustawy o odnawialnych źródłach energii, a wrażenie po wystąpieniu pana ministra Tobiszowskiego jest takie, że rozmawiamy głównie o węglu kamiennym i węglu brunatnym i że pan minister na każde zadane przez nas pytanie i tak odpowiada, patrząc przez pryzmat spraw związanych z kopalniami węgla kamiennego, kopalniami węgla brunatnego, ewentualnie koksowniami itd. Co do tych koksowni, to ostatnio w rozmowie z paroma osobami dowiedziałem się, że zamykana jest koksownia, która produkuje najlepszy węgiel koksowniczy. Ale nie chcę się wypowiadać w tej sprawie, bo nie czuję się kompetentny. Na posiedzeniu komisji myśmy generalnie powiedzieli, że uważamy, iż ta ustawa jest ustawą dobrą, dlatego że eliminuje różne słabości ustawy z 2016 r., przywraca niektóre przepisy tej ustawy, którą jeszcze myśmy przyjęli, a w przypadku niektórych przepisów idzie dalej. A więc ona zmierza w dobrym kierunku. Ale znowu: wsłuchując się w wypowiedzi pana ministra, ma się wrażenie, że jest próba lekkiego mieszania w tej materii. Moje pytanie o energetykę wiatrową na morzu – bo ta ustawa daje pewne możliwości rozwoju energetyki wiatrowej na morzu, mówi o tym, że można rozpoczynać aukcje zakupowe związane właśnie z energią elektryczną z morza… Na pytanie, jak ministerstwo widzi ten problem, jaki jest scenariusz działania, znów pan odpowiada w sposób niezwykle zawiły, w taki sposób, że do przestrzeni publicznej nie dochodzi żadna konkretna informacja. I to jest właśnie problem, bo wydawało się, że właśnie ten obszar energetyki wiatrowej na morzu dostaje jasny sygnał, że może zacząć funkcjonowanie. A warto przypomnieć, że jeśli chodzi o energetykę wiatrową na morzu, to wcześniej inwestycje były przygotowywane między innymi przez duże firmy zagraniczne, które się wycofały z polskiego rynku, ale w dalszym ciągu jest Polska Grupa Energetyczna, a także firmy prywatne, które są bardzo zaawansowane co do tych inwestycji, mają wszystkie pozwolenia, środowiskowe postępowania itd., itd. Oczywiście prawie wszystkie, bo tutaj mówicie panowie… Ale ja stawiam tę sprawę trochę prościej – jest to zrobione. To, czego nie ma, w dużej mierze wynika z problemów w kontaktach z Polskimi Sieciami Elektroenergetycznymi czy z innymi instytucjami, które nie podają np. warunków przyłączeń itd., itd. Problemów jest bardzo wiele, ale wydano już bardzo duże publiczne pieniądze, żeby ten program uruchomić. A dzisiaj w swoich odpowiedziach pan minister znowu odsuwa tę kwestię do czasu podjęcia decyzji o energetyce jądrowej. Warto wrócić do tej sprawy. Przecież o energetyce jądrowej myśmy mówili na posiedzeniu Komisji Gospodarki Narodowej, przedstawiony został raport Najwyższej Izby Kontroli, który mówi, że przez ostatnie 3 lata w sprawie tej energetyki nie zrobiono praktycznie nic, a niektóre dokumenty wcześniej przygotowane wygasły lub wygasają. Takie jest stanowisko, taka jest konkluzja raportu Najwyższej Izby Kontroli. Po prostu boję się, że każdy kolejny element, wracanie do energetyki jądrowej itd., prowadzi do tego, że kwestie innych źródeł energii odnawialnej, jak wiatraki na morzu, odsuwają się w przyszłość nie wiadomo jaką. Ja bym prosił pana ministra, jeszcze raz proszę, o odpowiedź na piśmie, jaki jest kalendarz działania w związku z energetyką wiatrową na morzu. Teraz wracamy do kwestii, którą podnosiłem na posiedzeniu komisji gospodarki dotyczącym podatku od nieruchomości w przypadku wiatraków. I tu znowu sytuacja jest taka, że niestety nowelizacja z 2016 r. zdecydowanie namieszała. Wcześniej opodatkowywano te obiekty, te budowle tak, jak jest w zapisie, do którego teraz państwo chcecie wrócić. Ale w 2016 r. podjęto decyzję, że opodatkowywana jest cała budowla, że traktuje się wiatrak jako budowlę i w związku z tym jest on opodatkowany dwuprocentową… Myśmy zwracali uwagę, że to jest pewien kłopot dla przedsiębiorców, poważny kłopot, bo to są znaczne kwoty, większe niż wcześniej, które ci przedsiębiorcy muszą ponosić. Ale skoro wprowadza się taki przepis… W systemie podatkowym nie ma tak, jak pan minister mówi, że można to zrobić albo nie można, albo coś takiego. Skoro jest taki przepis, to gmina musi naliczyć podatek… Nawet nie gmina, bo to przedsiębiorca składa… [[Głos z sali: …deklarację.]] …oświadczenie, deklarację, w której zgodnie z przepisami mówi: taki jest podatek. To nawet nie jest decyzja gminy, bo to przedsiębiorca sam w oparciu o obowiązujące przepisy taką deklarację składa. A więc jest całkiem inaczej, Panie Ministrze, niż pan tutaj mówi. Bo pan mówi, że można negocjować, rozmawiać itd. W sprawach podatkowych takich rozmów nie ma. Gdyby Ministerstwo Energetyki chciało mieć informację o tym, ile gmin w jakiej wysokości naliczyło podatek od tych obiektów, wiatraków na morzu, to w ciągu godziny taką informację otrzymałoby od Ministerstwa Finansów, ponieważ Ministerstwo Finansów jest powiązane… System podatkowy gminy, budżet gminy jest powiązany z Ministerstwem Finansów. Wystarczy de facto kliknięcie i zapytanie do gminy. Gmina jest zobowiązana przekazać taką informację. Więcej – niektóre tego typu informacje są po prostu dostępne on-line, bo tak jest. Jeżeli były jakiekolwiek wątpliwości, to należało zapytać Ministerstwo Finansów, jak ten problem powinien być z powodów podatkowych rozstrzygnięty w tej ustawie. A takiego pytania nie było ze strony ministerstwa. Myśmy tę kwestię podnosili tydzień temu. Pytaliśmy: ile to jest, jaki to jest problem budżetowy? Nie było jasnej, jednoznacznej odpowiedzi. W ogóle nie było odpowiedzi, jeśli chodzi o kwotę. Ale tydzień wystarczyłby, żeby się dowiedzieć o tej sprawie wszystkiego, co do złotówki. Tego nie zrobiliście państwo. Łatwo można było odpowiedzieć na pytanie, które gminy, jak mówi pan minister, naliczyły podatek według tej stawki, a które bez tej turbiny, niewliczanej do podatku według pana ministra. To są proste pytania, na które z łatwością można zdobyć odpowiedzi. W kwietniu ten problem zgłaszało Stowarzyszenie Gmin Przyjaznych Energii Odnawialnej. Już w kwietniu! Zresztą jego przedstawiciele prosili o zaproszenie ich na posiedzenie komisji sejmowej. Nie zostali zaproszeni. Później ponowili prośbę o zaproszenie, kierując ją do nas, bo chodziło o posiedzenie komisji gospodarki narodowej, skierowali pismo do marszałka. Jest odpowiedź z kancelarii i Senatu, i Sejmu w tej sprawie, ale nie zostali zaproszeni. Ja się o tym fakcie dowiedziałem potem. I jeszcze kolejna sprawa. Gmina Kobylnica – powiat słupski, województwo pomorskie – rozliczając ten podatek, także spotkała się z odmową czy niechęcią ze strony przedsiębiorców… Co jest zrozumiałe, bo żaden z przedsiębiorców nie chce płacić wysokich podatków, każdy chce płacić niższe. I w tej sprawie zapadł wyrok dotyczący właśnie sposobu naliczania podatku, dwukrotnie nawet – pierwszy raz w oparciu o przepisy ustawy z 2016 r., który to wyrok potwierdził, że tylko i wyłącznie od podstawy i słupa nalicza się podatek, nie od turbiny, a po 2017 r. zapadł wyrok już w oparciu o nową ustawę, że dotyczy to całej budowli, łącznie z turbiną. Wydaje mi się, że te sprawy powinny być wiadome i znane ministerstwu. Dzisiaj jeszcze ten przypadek weryfikowałem i sprawdzałem, i rozmawiałem ze skarbnikiem gminy Kobylnica. Po prostu proszę zawsze odpowiadać na pytania w sposób jednoznaczny, precyzyjny i niebudzący wątpliwości. Bo jest to kwestia dość istotna. Ta moja poprawka… Ja ją zgłaszam ponownie i proponuję, ponieważ są gminy, które rzeczywiście ten podatek… Podatek zresztą muszą płacić przedsiębiorcy, bo sami składają deklaracje. I co miesiąc, od stycznia, muszą płacić naliczony podatek w wysokości 1/12. A więc ten podatek wpłynął już za pół roku 2018, zgodnie z przepisami, i ten podatek gminy są zobowiązane zwrócić w świetle tej ustawy. I tego już nie mogą negocjować, jak pan minister mówi, z przedsiębiorcami. To nie na tym polega w ogóle. Gmina jest w zasadzie zobowiązana do zwrotu podatku, bo został on nieprawidłowo naliczony, a jeżeli nie, to na wniosek przedsiębiorcy trzeba zwrócić podatek. Skoro ten podatek tak poważnie obciążał przedsiębiorców, to naturalnie oni będą prosili o jego zwrot i gmina automatycznie będzie musiała te pieniądze zwrócić. W związku z tym ponownie proponuję poprawkę. Ona może być jeszcze poprawiana i zmieniana, żeby była rzeczywiście możliwie jak najlepsza. W związku z tym, że to parlament, a więc w ten sposób i rząd podejmuje decyzję o tym sposobie opodatkowania, i ten system działa wstecz – bo gdyby działał do przodu, to oczywiście ten element nie może występować – proponuję, aby ciężar zwrotu tych podatków wziął na siebie budżet państwa. I proponuję, zdając sobie sprawę, że nie wiemy tak do końca, jak duży może być ten problem w skali kraju, żeby była możliwość tego zwrotu nawet w ciągu 3 lat. To byłaby już podstawa… [[Panie Senatorze, czas minął.]] Tak jest, Panie Marszałku, już kończę. To byłaby podstawa do tego, aby gmina, mając już wydatkowane te pieniądze na różne projekty, inwestycje itd., mogła zaciągnąć pożyczkę na ewentualne pokrycie tych wydatków, które już zostały, że tak powiem, przyjęte przez gminę, zostały nawet wypłacone pieniądze itd. A więc taką poprawkę składam. Proszę o jej życzliwe rozpatrzenie. A problemów w sensie technicznym, jeśli chodzi o przeprowadzenie całej tej operacji, nie ma, ponieważ za tydzień – chyba za tydzień – jest posiedzenie Sejmu i on jest jeszcze w stanie nasze poprawki przyjąć i wprowadzić do systemu prawnego. Dziękuję bardzo.
ParlaMint-PL_2015-12-02-sejm-03-1.u283	Dziękuję bardzo. O zabranie głosu proszę przedstawiciela Komitetu Inicjatywy Ustawodawczej pana Sławomira Siwego. Bardzo proszę. [[Pani marszałek, przepraszam, czy mógłbym w trybie sprostowania swojej wypowiedzi?]] Bardzo proszę.
ParlaMint-PL_2016-10-19-sejm-28-1.u254	Dziękuję bardzo. Zakończyliśmy pytania. Proszę o zabranie głosu wiceprezesa Rady Ministrów, ministra rozwoju i finansów pana Mateusza Morawieckiego.
ParlaMint-PL_2016-07-21-sejm-23-3.u169	Nie wiem tylko, kto z przedstawicieli rządu będzie. A, jest pan, panie ministrze. Pani Marszałek! Wysoka Izbo! 30 listopada 2015 r. wpłynął do Sejmu prezydencki projekt ustawy o zmianie ustawy o emeryturach i rentach z Funduszu Ubezpieczeń Społecznych oraz niektórych innych ustaw, druk nr 62. Projekt dotyczy przywrócenia wieku emerytalnego wynoszącego dla kobiet 60 lat oraz dla mężczyzn 65 lat, likwidacji emerytur częściowych, a także zawiera rozwiązania, zgodnie z którymi objęcie ubezpieczonego gwarancją otrzymania najmniejszego świadczenia emerytalnego byłoby uzależnione od osiągnięcia zróżnicowanego ze względu na płeć okresu składkowego, nieskładkowego. W związku z tym zwróciliśmy się z pytaniem do prezesa Rady Ministrów, prośbą o udzielenie informacji, mając na uwadze skutek finansowy przyjęcia ustawy, którym może być zwiększenie wydatków jednostek sektora finansów publicznych w stosunku do wielkości wynikających z obowiązujących przepisów. Chodzi nam o skutki wprowadzenia tych zmian. Czy została przygotowana analiza określająca wysokość emerytury i skutki po wprowadzeniu wieku emerytalnego, szczególnie dla kobiet do 60. roku życia oraz mężczyzn do 65. roku? Czy ministerstwo, które będzie odpowiedzialne za wprowadzenie tej ustawy, posiada informacje na temat sytuacji finansowej ZUS i konsekwencji proponowanych zmian dla budżetu Funduszu Ubezpieczeń Społecznych, a także źródeł finansowania obniżenia wieku emerytalnego? Czy Rada Ministrów, która kilka dni temu przyjęła stanowisko, które podtrzymało założenia tej ustawy, widzi przestrzeń do obniżenia wieku emerytalnego i będzie dążyła do realizacji obietnicy wyborczej w obliczu pogarszającej się sytuacji finansowej Funduszu Ubezpieczeń Społecznych? Obniżenie wieku emerytalnego według projektu, który proponuje prezydent Rzeczypospolitej, to jest przywrócenie wieku emerytalnego, likwidacja przewidzianej poprzednią ustawą możliwości uzyskania emerytury częściowej, powrót do zasady, według której objęcie ubezpieczonego gwarancją otrzymania najniższego świadczenia emerytalnego byłoby uzależnione od osiągnięcia zróżnicowanego ze względu na płeć - 20 lat i 25 lat dla mężczyzn - okresu składkowego i nieskładkowego, oraz odpowiednie dostosowanie wieku emerytalnego dla grup, których system emerytalny określają inne ustawy. Konsekwencje dla finansów państwa. Uzasadnienie projektu prezydenckiego przewiduje koszty tego projektu tylko na lata 2016–2019. Jest to perspektywa bardzo krótka. Zakładam, że ta perspektywa wiąże się z tym, że PiS będzie rządził tylko 4 lata. Natomiast powiem, jeżeli chodzi o te wyliczenia, że wzrost dotacji z Funduszu Ubezpieczeń Społecznych w tym okresie wyniesie 24 mld zł, wzrost dotacji dla funduszu prezesa rolniczej kasy ubezpieczenia społecznego - 5 mld, wzrost wydatków z tytułu obniżenia wieku sędziów i prokuratorów - 1,2 mld, inne wydatki z tego tytułu, z tego powodu - 10 mld zł. Przedstawione w uzasadnieniu dane mają po prostu charakter manipulacji. Znaczne koszty tej ustawy zostaną rzeczywiście zaobserwowane dopiero po tym okresie, po 2019 r. Z danych, które ekonomiści wyliczyli, wynika, że do roku 2030 r. koszty skumulowane wyniosą prawie 250 mld, do roku 2014–570 mld, a do roku 2050–1073 mld zł. Nie wiem, skąd rząd będzie czerpał te środki, natomiast uważam, że tego typu działania są po prostu nieodpowiedzialne. To jest demolowanie budżetu państwa na najbliższe 20, 30 lat. Uważamy, że skutki przyjęcia tej propozycji będą opłakane dla obywateli. Z szacunków z roku 2012 wynika, że przeciętne wynagrodzenie kobiety urodzonej w roku 1974, która rozpoczęła pracę w wieku 24 lat, przechodzącej na emeryturę w wieku 70 lat wyniosłoby 3,5 tys. zł. Przy obniżeniu emerytury, co państwo proponujecie, będzie to 2032 zł, czyli jej emerytura zmaleje o 42%. Uważamy, że jest to totalna manipulacja, dlatego że państwo mówicie: będziecie krócej pracować, pojedziecie sobie na urlop - nie wiem, czy będziecie powtarzać, że to urlop dla emerytów pod palmami - tylko zapominacie o jednym, że doprowadzacie do sytuacji, w której [[Dzwonek]] ci ludzie dostaną o 30–40% mniejsze uposażenie. Gdzie jest w informacji i w uzasadnieniu do tej chorej ustawy ta informacja? Uciekacie od odpowiedzialności za przygotowanie tak bezsensownej ustawy. Dziękuję. [[Oklaski]]
ParlaMint-PL_2020-11-18-sejm-21-1.u185	Dziękuję bardzo. Szanowny Panie Marszałku! Wysoka Izbo! Panowie Ministrowie! Mam jedno pytanie: Czy ta reforma, ta zmiana dosięgnie również urzędów wojewódzkich? Czy zamierzacie wykosić pozostałych, bardzo dobrych pracowników, którzy pozostali jeszcze po naszej kadencji PSL-PO? Czy macie zamiar, aby ta reforma sięgnęła jeszcze głębiej, by zastąpić ich swoimi nieudacznikami? Również mam pytanie: Czy w związku z tym nie zapominacie o tym, aby tych ludzi z urzędów wojewódzkich właściwie doposażyć i właściwie ich wynagrodzić za to, że są w tej chwili na pierwszej linii frontu? Bo tak naprawdę wydziały zarządzania kryzysowego, wydziały zdrowia czy inne, które zajmują się bezpośrednio zwalczaniem COVID, cały czas są niedofinansowane i cały czas ci ludzie pracują, wykonując zadania poniżej swoich kwalifikacji, a wysiłek wkładany przez nich w ich pracę też jest tu nieproporcjonalny. Apelowałbym, żeby zwrócić uwagę nie tylko na swoje pensje (Dzwonek), ale też na pensje zwykłych urzędników. Dziękuję bardzo.
ParlaMint-PL_2017-05-10-sejm-41-1.u334	Dziękuję. Zamykam dyskusję. W dyskusji złożono wniosek o odrzucenie w pierwszym czytaniu projektu ustawy. Do głosowania nad tym wnioskiem przystąpimy w bloku głosowań. Przystępujemy do rozpatrzenia punktu 11. porządku dziennego: Pierwsze czytanie rządowego projektu ustawy o zmianie ustawy o ochronie zwierząt oraz ustawy Kodeks karny (druk nr 1509). Proszę sekretarza stanu w Ministerstwie Sprawiedliwości pana Patryka Jakiego o przedstawienie uzasadnienia projektu ustawy. Bardzo proszę, panie ministrze.
ParlaMint-PL_2018-12-28-senat-70-1.u163	Ta sprawa wygląda następująco. Oczywiście ten fundusz, tak jak powiedziałem, jest obsługiwany przez Zarządcę Rozliczeń i koszty tego wynoszą zero, tak zostało to ustalone w naszych bezpośrednich rozmowach, a bankiem, który będzie go obsługiwał, będzie Bank Gospodarstwa Krajowego. I te koszty, które będą wynikały z wielkości środków przepływających przez ten bank, z tych wszystkich uwarunkowań, które zwykle towarzyszą transakcjom banków, to będą te koszty, które będą niejako obciążały tę wielkość. Państwo to w ustawie macie też wpisane, jest tam napisane, na co idą środki z tego funduszu, m.in. na obsługę Banku Gospodarstwa Krajowego.
ParlaMint-PL_2022-01-26-sejm-47-1.u262	Dziękuję serdecznie. Bardzo proszę sekretarza stanu w Ministerstwie Klimatu i Środowiska pana ministra Ireneusza Zyskę o zabranie głosu.
ParlaMint-PL_2016-05-18-sejm-19-1.u88	Pani Marszałek! Wysoka Izbo! W Polsce funkcjonuje ponad setka publicznych instytutów badawczych, z czego ustawa obejmie 17. Tych 17 jednostek będzie miało statut państwowego instytutu badawczego z dotacją celową. Oczywiście wybierze się dyrektorów, rozdzieli się dotacje, dokupi się więcej nieruchomości, skasuje się czynsze, być może zakupi się jakiś nowy samochód albo dwa, dotankuje się paliwa i generalnie wszystkie te czynności spowodują, że kolejne pieniądze zostaną wyrzucone, że tak powiem, w kosmos. Moje pytanie odnosi się do kluczowego tutaj problemu: Co z zapowiedziami skomercjalizowania instytutów, mówiąc prościej, przekształcenia ich w firmy? Czy te zapowiedzi w ogóle będą realizowane? I czy to jest kwestia tylko obsadzenia stanowisk na zasadzie: byle do następnych wyborów? Dziękuję bardzo.
ParlaMint-PL_2015-11-19-senat-02-2.u255	Bardzo dziękuję, Panie Marszałku. Wysoka Izbo, informuję, że lista mówców została wyczerpana. Dla porządku informuję, że senator Czesław Ryszka złożył swoje przemówienie w dyskusji do protokołu. Informuję też, że wnioski o charakterze legislacyjnym na piśmie złożyli senatorowie Jan Rulewski i Aleksander Pociej, senator Przemysław Błaszczyk wraz z grupą senatorów oraz senator Piotr Zientarski. Zamykam dyskusję. Informuję, że głosowanie w sprawie rozpatrywanej… [[Głos z sali: Nie, nie, jeszcze trzeba skierować do komisji…]] Aha, przepraszam bardzo. Ponieważ zostały zgłoszone wnioski o charakterze legislacyjnym, proszę Komisję Ustawodawczą oraz Komisję Praw Człowieka, Praworządności i Petycji o ustosunkowanie się do przedstawionych wniosków i przygotowanie wspólnego sprawozdania. Informuję, że głosowanie w sprawie rozpatrywanej ustawy zostanie przeprowadzone pod koniec posiedzenia Senatu. Szanowni Państwo, zaraz ogłoszę przerwę do godziny 9.00 rano. A teraz bardzo proszę o odczytanie komunikatów.
ParlaMint-PL_2016-05-18-senat-18-1.u45	Dziękuję bardzo, Panie Marszałku. Wysoka Izbo, Panie Senatorze, mam jedno pytanie techniczne, aczkolwiek ważne z punktu widzenia słusznego skądinąd mechanizmu, który ma wprowadzić procedowana ustawa. W opinii prawnej czytam: „Ustawa wprowadza możliwość przywrócenia terminu na złożenie wniosku o zaliczkę w działaniach inwestycyjnych oraz wniosku o wyprzedzające finansowanie pomocy w działaniu: Tworzenie grup producentów i organizacji producentów, w ramach PROW 2014–2020”. To oczywiście działanie jak najbardziej pożądane – musimy bowiem mieć świadomość, że dofinansowanie w ramach Programu Rozwoju Obszarów Wiejskich nie jest tak szczodre jak chociażby to w ramach Europejskiego Funduszu Rozwoju Regionalnego – i oczekiwane zarówno przez grupy producenckie, jak i przez rolników czy też podmioty publiczne, jak chociażby jednostki samorządu terytorialnego. Nie mam żadnych wątpliwości co do wspomnianego rozwiązania. Jest ono także, jak myślę, konsekwencją wieloletnich doświadczeń Polski w realizacji programów, regionalnych i ogólnokrajowych, finansowanych czy to z Europejskiego Funduszu Rozwoju Regionalnego, czy to z Europejskiego Funduszu Społecznego. Budzi jednak moje co najmniej zastanowienie zapis, że rolnik będzie mógł otrzymać zaliczkę przed zawarciem umowy o przyznaniu pomocy. Mam więc pytanie: na jakiej podstawie rolnik… Którzy z rolników będą mogli otrzymać zaliczkę? Każdy rolnik, który złożył wniosek, czy tylko ci rolnicy, o których już wiemy, że ich projekty zostały pozytywnie ocenione, ale formalnie jeszcze trwa procedura zawierania umów? Bo jeżeli nie będzie tak, jak to próbuję określić, no to będziemy mieli poważny problem dotyczący tego, w jaki sposób ewentualnie odzyskać środki finansowe, z których rolnik skorzystał przed zawarciem umowy, jeśli okaże się, że złożony przez niego projekt np. nie spełnia w sposób wystarczający kryteriów formalnych, czyli nie przechodzi do ocen merytorycznych, albo spełnia kryteria formalne, przechodzi, ale ocena merytoryczna jest zbyt niska, aby w związku z takim wnioskiem można było podpisać umowę. Myślę, że to fundamentalne pytanie. Niemniej jednak co do idei, istoty ustawa jest bardzo pożądana. Dziękuję bardzo.
ParlaMint-PL_2019-08-30-senat-84-1.u79	Pani Marszałek! Wysoka Izbo! Pewnie bym w tej sprawie nie zabierał głosu, gdyby nie wypowiedź pana ministra, który mówił, że dziwi się, czemu przedstawiciel Platformy Obywatelskiej zabiera głos w sprawie gospodarki morskiej, głównie infrastruktury morskiej. W domyśle miało to oznaczać tyle, że w czasach, gdy rządziła koalicja Platformy Obywatelskiej i Polskiego Stronnictwa Ludowego, na te cele wydawało się niewiele lub mniej niż za czasów obecnego rządu. Otóż oczywiście, przede wszystkim, senator ma prawo w każdej chwili zapytać o różne sprawy, które dotyczą ustawy lub działalności ministerstwa – i to nie powinno budzić… Niestosowne jest dodawanie do takiej sytuacji kontekstu politycznego – ale to już inna sprawa. A rolą ministra jest bez, że tak powiem, jakiegoś podtekstu, w sposób uczciwy odpowiedzieć. Tym bardziej że ja w żadnym moim pytaniu, ani zadanym wcześniej, ani dzisiaj, takiego właśnie… W nich prób dyskredytowania kogokolwiek nigdy nie ma. I po prostu dlatego poczułem się trochę urażony i niestety zachęcony do tego, żeby wystąpić. Nie jestem przygotowany, żeby dzisiaj powiedzieć o wszystkich inwestycjach, które były realizowane za czasów naszych rządów, ale to były ogromne projekty, to były naprawdę ogromne projekty. Obecny rząd niestety projektów w takiej skali nie zrealizował. Jedyną zapowiedzią większego projektu jest ciągle kwestia przekopu na Mierzei Wiślanej, który budzi dużo kontrowersji. Ale jeżelibyśmy ocenili choćby cały program ochrony brzegu morskiego i to, jak duże, ogromne były działania na samym tylko odcinku obszaru Urzędu Morskiego w Słupsku, to okazałoby się, że nikt nigdy nie zrobił tam więcej. Zostały tam wprowadzone całkiem innowacyjne rozwiązania, rewy na morzu, które zabezpieczają brzeg, sprawiają, że plaże i brzegi są bezpieczne… A ile inwestycji zostało zrealizowanych w małych portach, np. w Darłowie, w Łebie, w innych takich portach? Dziesiątki milionów złotych zostały zainwestowane w ostatnich latach w te właśnie porty, to były pieniądze i ze środków budżetu państwa, i ze środków unijnych. Skala rozwoju, rozbudowy portu w Gdyni i zaawansowania projektów, które w tej chwili są realizowane, była naprawdę ogromna. Ja mam nawet takie poczucie, że w tych ostatnich 4 latach… Nie mówię, że nic w tym czasie nie robiono, bo to nie byłaby prawda – są oczywiście… Np. w moim porcie, w Łebie, trochę zostało zrobione, nawet teraz coś się robi, ale to jest daleko mniej niż w latach poprzednich. Po prostu zostały… Ten port w Ustce, o którym tutaj mówimy i który ja tutaj wspomniałem – nie dlatego, by wywoływać jakąś dyskusję polityczną… Bo problem z tym portem w Ustce polega na tym, że do dzisiaj nie zostały do końca określone cele projektowe. Zresztą w wypowiedzi pana ministra wyraźnie to było widać – prawda? – że myśli… że może… że może tak się stanie… Ale budowanie portu, szczególnie morskiego, nie polega na tym, że ja myślę czy że chciałbym, żeby coś się stało. To jest inwestycja na dziesiątki, a nawet setki lat. A więc decyzja o tym, jakie ma być wejście do portu, o jakich parametrach, jest istotna, bo jej konsekwencją jest to, jak są rozbudowywane nabrzeża wewnątrz portu itd., itd. To są po prostu kwestie o podstawowym, elementarnym znaczeniu. I to nie polega na tym, że ja sobie tylko myślę, ale na tym, jakie cele wyznaczyłem, co ja chcę osiągnąć. Poza tym tego wszystkiego nie da się zrealizować za czasów jednej koalicji, jednego rządu, bo to są inwestycje wielo-, wieloletnie. Ja czasami myślę sobie nawet, że właśnie na sprawy gospodarki morskiej trzeba by mieć niejako nowe spojrzenie. Państwo jako PiS skupiliście się na przekopie na Mierzei Wiślanej. Okej, zobaczymy… Ja mam wątpliwości w tej sprawie, ale nie chcę tego krytykować. Ale prawdziwa wizja gospodarki morskiej i nowych portów to byłaby taka wizja, iż my mówimy o rzeczywiście nowym porcie. Nie o Gdyni, nie o Szczecinie, bo rozbudowa Gdyni… Ja się cieszę, że jest rozbudowa Gdyni, ale tu w zasadzie idzie się tymi śladami, tropami, które kiedyś ktoś tam przed wojną, 100 lat temu, wyznaczył, nie ma tu żadnego nowego spojrzenia. Szczecin i Świnoujście to też nie jest nowa wizja, bo dostaliśmy te porty po, że tak powiem, niemieckim władaniu. A wizją byłoby to, że mówimy, iż powstaje nowy duży port, który ma perspektywę rozwojową – a mógłby mieć, gdyby powstał na środkowym wybrzeżu. Mogłaby to być właśnie Ustka albo np. Darłowo. Ja mam swój priorytet w tej sprawie i uważam, że są jeszcze duże rezerwy portowe, miejsca, w których można by zlokalizować port o rzeczywiście całkowicie innym znaczeniu. Wtedy bym powiedział tak: o, rzeczywiście przyszedł ktoś nowy, kto powiedział, że Polska ma gospodarkę morską i ma nowe spojrzenie, że oprócz rzeczy zastanych rzeczy… Mówił pan o Ustce, że tam wszystko zostało zdewastowane po czasach niemieckich. Ja bym tak nie powiedział. Ja tu nie chwalę czasów PRL, bo to nie ma sensu, ale dyskredytowanie faktu, że tam zostały zbudowane nabrzeża, różne rzeczy itd… To był i port wojenny, i mały port handlowy – to jest oczywista sprawa. Ten port w Ustce… To kiedyś nawet nie było samodzielne miasto, to była dzielnica czy część Słupska. Prawda? Po wojnie został on rozbudowany. Dzisiaj możemy to chwalić bądź nie – to jest inna sprawa. Dzisiaj on jest w stanie rzeczywiście bardzo złym, ale to wynika z lat zaniedbań, a nie z tego, że tam nigdy nic nie zrobiono i że kiedyś tam Niemcy przed I czy II wojną światową coś zrobili. Trzeba spojrzeć w nowy sposób na gospodarkę morską i nie mówić w kategoriach takich, jak tutaj pan próbował. W tej chwili Ustka jest projektowana, jest dane zlecenie do jakiegoś biura projektowego. Warto byłoby przy tej okazji powiedzieć o tym, jak taki port ma wyglądać. Dyskusja o porcie schronienia była wielką dyskusją inicjowaną chyba w 2018 r. przez Instytut Morski w Gdańsku. Sprawa tego portu była przedmiotem dyskusji i mówiono wówczas, że jest potrzeba zbudowania portu schronienia na środkowym wybrzeżu. Mówiono o Kołobrzegu, mówiono o Ustce. Łeba jest moim, że tak powiem, ukochanym portem, ale wiem, że ona nie będzie nigdy dużym portem. To jest mały port, który ma swoje inne funkcje. Ale z tych portów można byłoby coś zrobić. Gdyby nie była zablokowana budowa trasy ekspresowej nr 6 od Koszalina do Gdańska – w przypadku odcinka do Koszalina od Szczecina za naszych czasów podjęto decyzje, rozstrzygnięto przetarg itd. – to te porty by w sposób naturalny, że tak powiem, wchodziły w ekspresówkę, tak że byłby prostszy transport ładunku, towarów itd. Można różne rzeczy zrobić, tylko trzeba spojrzeć szerzej na te sprawy. Ja nie mówię, że za naszych czasów byliśmy w tych sprawach idealni, broń Boże – miałem wiele sporów w tej materii z moimi kolegami, którzy się na tych sprawach znają – ale mówienie, że w sprawach infrastruktury morskiej zrobiono mało w tamtym czasie, jest po prostu wielką nieuczciwością. Rzecz polega na tym, że do tej pory tego jeszcze nikt nie przebił. Jak przebijecie, to będę wam klaskał. Pokażcie państwo, poza zapowiedziami ciągle… Nawet ta nieszczęsna mierzeja to ciągle jest zapowiedź, tak jak ten prom, pod który premier Morawiecki przybijał stępkę. Proszę państwa, nikt nie rozpoczyna budowy statków od stępki, wpierw musi być znany armator, a on nie był znany. PŻB na moje pytanie, czy to jest dla nich, czy dla kogoś, mówiła, że nie wie. Nie było określone, ilu ma ludzi przewozić, do jakich portów pływać itd. Wpierw zrobiono stępkę, poświęcono ją. I co? I nic. Te 4 lata są kompromitujące i to dotyczy każdej… No, nie każdej, przepraszam, byłbym niesprawiedliwy, ale wielu spraw w obszarze morskim. Farmy wiatrowe – projekt daleko zaawansowany, a porty Ustka, Darłowo i Łeba miały być portami serwisowymi dla farm wiatrowych… Czas, Panie Senatorze, czas. I co zrobiono? Nie ma żadnych uzgodnień co do tego, jakie jednostki, kutry czy statki mogłyby wpływać do tych portów. Tak sytuacja wygląda. Nie byłoby tej wypowiedzi, gdyby nie ta drobna złośliwość ze strony pana ministra. Dziękuję bardzo.
ParlaMint-PL_2017-07-14-senat-45-3.u61	Pytanie do pana ministra. Panie Ministrze, Panie Marszałku, powtórzę swoje pytanie. Czy państwo robiliście jakąś kalkulację finansową dla nowo powstającej spółki, która będzie zajmowała się tą dziedziną mającą być przedmiotem? Czy były robione przez państwa jakieś analizy, czy będzie tak, jak powiedział pan senator sprawozdawca, że rozpoczniemy działalność i spółka musi przynosić efekty? Czy takie jest założenie, czy są jakieś założenia ekonomiczne?
ParlaMint-PL_2019-05-16-sejm-81-2.u156	Dziękuję bardzo. Ten wniosek jest złożony formalnie, więc poddam go pod głosowanie. Przystępujemy do głosowania. Kto z państwa jest za zarządzeniem przerwy w obradach, proszę podnieść rękę i nacisnąć przycisk. Kto jest przeciw? Kto się wstrzymał? Głosowało 363 posłów. Za - 144, przeciw - 217, wstrzymało się 2. Sejm wniosek odrzucił. Wracając do rozpatrywanego punktu, przypominam, że zgodnie z art. 173 ust. 4 regulaminu Sejmu głosowanie to nie jest poprzedzone debatą ani zadawaniem pytań. Przyjęcie propozycji uzupełnienia porządku dziennego oznaczać będzie, że Sejm wyraził zgodę na zastosowanie art. 51 pkt 3 regulaminu Sejmu. Przystępujemy do głosowania. Kto z państwa posłów jest za uzupełnieniem porządku dziennego o punkt w brzmieniu: Sprawozdanie Komisji Ustawodawczej o rządowym projekcie ustawy o zmianie ustawy Kodeks karny oraz niektórych innych ustaw, druki nr 3451 i 3466, proszę podnieść rękę i nacisnąć przycisk. Kto jest przeciw? Kto się wstrzymał? Głosowało 368 posłów. Za - 225, przeciw - 140, wstrzymało się 3. Stwierdzam, że Sejm propozycję uzupełnienia wniosku przyjął. Proponuję, aby Sejm wysłuchał 5-minutowych oświadczeń w imieniu klubów i kół w dyskusji nad dodanym punktem porządku dziennego. Jeżeli nie usłyszę sprzeciwu, będę rozumiał, że Sejm propozycję przyjął. [[Sprzeciw!]] [[Głos z sali: Sprzeciw!]] Usłyszałem sprzeciw. [[I uzasadnienie.]] [[Uzasadnienie.]] W takim razie przegłosujemy... [[Najpierw propozycja, żeby to było 15 minut. Uzasadnię dlaczego, ze względu na...]] [[Ale sprzeciw wiąże się z jakąś propozycją.]] Najpierw przegłosujemy propozycję Prezydium Sejmu zgłoszoną przeze mnie. [[Głos z sali: Ale po co?]] Przystępujemy do głosowania. Kto z pań i panów posłów jest za przyjęciem propozycji wysłuchania 5-minutowych oświadczeń w imieniu klubów i kół, proszę podnieść rękę i nacisnąć przycisk. Kto jest przeciw? Kto się wstrzymał? Głosowało 370 posłów. Za głosowało 223, przeciw - 146, 1 poseł wstrzymał się. Sejm propozycję przyjął. [[My jesteśmy przeciwko trybowi, w jakim pan te obrady prowadzi.]] Przystępujemy do rozpatrzenia punktu 28. porządku dziennego: Sprawozdanie Komisji Ustawodawczej o rządowym projekcie ustawy o zmianie ustawy Kodeks karny oraz niektórych innych ustaw (druki nr 3451 i 3466). Proszę pana posła Waldemara Budę o przedstawienie sprawozdania komisji.
ParlaMint-PL_2016-11-04-sejm-29-2.u54	Pani Marszałek! Wysoka Izbo! Prawo i Sprawiedliwość daje nam prawo do zapewnienia kwoty wolnej na poziomie 3091 zł. Dziękujemy, mamy świadomość, że mogliście tę kwotę obniżyć. Teraz mamy świadomość, bo wcześniej, powiem szczerze, w ogóle przez myśl mi nie przeszło, że ktoś mógł mieć taki pomysł, i myślę, że większość Polaków o tym kompletnie nie myślała. Hańbą jest utrzymanie tego poziomu, jaki jest dzisiaj. Wszyscy liczyli na podwyższenie tego poziomu. Może za moment powiecie, że dajecie nam prawo do zapewnienia 60-procentowego podatku, bo zawsze mogłoby być 80%? A może ustanowicie świecką tradycję wspólnie z Platformą Obywatelską i zrobicie świętą kwotę 3051 zł, chyba że Platforma Obywatelska już sobie rości prawa autorskie do tego ich wspaniałego pomysłu. Poza tym poprzemy wniosek o odrzucenie tego projektu i w pracach w komisji złożymy poprawkę podwyższającą tę kwotę wolną od podatku do 6500 zł, czyli do kwoty określonej jako minimum egzystencji. Myślę, że doskonale to wiecie, macie tego świadomość i z premedytacją składacie taką złą ustawę, ale to już kwestia waszych sumień, to wasza sprawa. Ta ustawa powoduje tak naprawdę obniżenie kwoty wolnej od podatku. Zaplanowaliście w przyszłym roku inflację na poziomie ok. 1,5%, co znaczy, że te dzisiejsze 3 tys. za rok będzie jeszcze mniej warte, czyli realnie jest to obniżka kwoty wolnej od podatku. Dzisiaj mamy już wiele podwyżek, chociażby OC, AC, za moment akcyza pójdzie do góry, zapewne za chwilę jeszcze inne daniny publiczne, podatki i usługi, co również powoduje, że kwota wolna od podatku robi się realnie coraz to mniejsza, przekładając to na rzeczywistość. Jest takie pojęcie, trochę może w branży reklamowej, małego głodu, tutaj raczej obserwujemy z waszej strony głodozaurusa i chęć, albo właśnie może brak chęci realizowania swoich obietnic i dawania obywatelom tego, o czym mówiliście. Dziękuję. [[Oklaski]]
ParlaMint-PL_2017-10-25-sejm-50-1.u368	Panie Marszałku! Panie Ministrze! Jaki będzie poziom finansowania motywacyjnego, czyli za osiągnięty efekt leczniczy? Z jakiego budżetu będzie to finansowane? Jakie zakresy będą brane pod uwagę? Co będzie mierzone? W końcu jaką to przyniesie korzyść dla pacjenta? Jak będzie mierzona efektywność profilaktyki? Czy będzie mierzona tylko pracą z młodymi pacjentami? Czy będzie również mierzona i płacona w przypadku seniorów? I to jest bardzo ważne, bo cały czas mamy problem z geriatrią. Proszę to rozwinąć i wytłumaczyć. I w końcu moje ostatnie pytanie: Czy jest zabezpieczone finansowanie? Dziękuję pięknie za uwagę. [[Oklaski]]
ParlaMint-PL_2018-01-31-senat-55-1.u366	Dziękuję, Panie Marszałku. Panie Marszałku, mnie chodzi o tę poprawkę, przypomnę, która jasno formułuje cel, który chcielibyśmy osiągnąć, a mianowicie wyeliminowanie, nazwijmy to, z obrotu publicznego na świecie sformułowań „polskie obozy śmierci”, „polskie obozy zagłady”. Ponieważ pan marszałek w swoim wystąpieniu, no, krytycznie odniósł się do propozycji odrzucenia tej ustawy – to akurat nie był mój wniosek, ale był takowy wniosek, przy okazji chcę powiedzieć, że on został wycofany – pan marszałek stwierdził, że można rozważać poprawki, ale niedobrze jest, gdy się wnosi o odrzucenie, proszę jeszcze raz o rozważenie możliwości poparcia tej poprawki. Ona pozwoli tak naprawdę wyciszyć te wszystkie problemy, wyjść także z twarzą z tej sytuacji i w sumie zagłosować za tą ustawą, Panie Marszałku, bo ta ustawa naprawdę budzi wiele wątpliwości nie tylko za granicą, ale i w kraju. Dziękuję.
ParlaMint-PL_2016-06-23-senat-21-1.u180	Dziękuję, Panie Marszałku. Wysoka Izbo! Panie Ministrze! Gdy staram się przekonać kogoś do swoich racji, unikam posiłkowania się przykładami z własnego życiorysu, bo uważam to za infantylne. Dzisiaj muszę od tej zasady odstąpić, bo instytucja i osoba, których chcę bronić, są od półwiecza wprzęgnięte w mój życiorys. Gdy przed blisko 50 laty po raz pierwszy przekraczałam progi Radia Katowice, byłam tak dalece zafascynowana tym medium, że wydawało mi się, iż wystarczy, że umiem słuchać i pisać, bo to jest najlepsza rekomendacja do tego, by wykonywać zawód dziennikarza radiowego. Bardzo się myliłam, życie rychło zweryfikowało te moje młodzieńcze zapały, ale mimo to przeżyłam w radiu chwile bardzo piękne. Były i takie, o których wolałabym nie pamiętać. Przeżyłam, jak to się dzisiaj mówi, epokę gierkowską, potem czas „Solidarności”, którą współtworzyłam, potem stan wojenny, gdy mnie z radia wyrzucono. No a potem przyszła euforia – oto możemy wykonywać zawód prawdziwy, niezakłamany, otwarty, dla ludzi. Otworzymy zakneblowane usta i wyjmiemy z szaf taśmy, które z powodu cenzury nigdy nie znalazły się na antenie. Policzyłam, że przeżyłam w radiu 25 dyrektorów, redaktorów naczelnych, prezesów. Różne były ich kompetencje, różna wiedza do tego, by takie funkcje sprawować. Byli i tacy – zwłaszcza taki – o których dziś mówimy wręcz z obrzydzeniem. Człowiek, który w stanie wojennym, zamiast nas bronić, sporządził listę 13 osób do internowania. Wiecie państwo, kto nas bronił? Opiekun z ramienia SB. Paradoks… Zamiast 13 internowano tylko 4 osoby. Ostatnimi laty trafił się nam człowiek, którego wszyscy akceptowali, wszyscy polubili. Wiecie państwo, to się rzadko zdarza, że szefa wszyscy lubią. Wywodził się z pięknej śląskiej rodziny, jego dziadkowie byli śląskimi powstańcami. On sam znakomicie znał historię, a historię radiofonii miał w jednym palcu. On spowodował, że na gmachu Radia Katowice pojawiła się przedwojenna nazwa: Polskie Radio Katowice. On na gmachu wywiesił polską flagę. On „posadził” na ławeczce patrona rozgłośni – Stanisława Ligonia. On z Radia Katowice uczynił medium XXI wieku – zmodernizował studia, wyposażył je w znakomite mikrofony. On potrafił, jak powiedziałam kiedyś, godzić wodę z ogniem. W czasach mizerii finansowej, a wiadomo, że w rozgłośniach radiowych… Radio Katowice było największą rozgłośnią regionalną w kraju. On potrafił zatrzymać znakomitych dziennikarzy, znakomitych dźwiękowców. Nie wiem, czy państwo wiecie, co to jest Prix Italia. To jest taki radiowy Oscar, to jest najwyższa nagroda za reportaż radiowy. I właśnie w Radiu Katowice są laureaci Prix Italia, ale i Złotych Mikrofonów. Jak na Śląsku głowę zaczęli podnosić autonomiści, to mój szef mi mówił „trzymaj rękę na pulsie” – i trzymałam rękę na pulsie, mówiłam, pisałam. Z Zaolzia zaczęły nadchodzić e-maile, telefony, słowa wręcz grozy, żebym mówiła w radiu o tym, żeby się ludzie na Zaolziu nie dali zbałamucić, bo przyjeżdżają do nich przed spisem powszechnym emisariusze z Ruchu Autonomii Śląska i namawiają, żeby się opowiedzieli, że są narodowości śląskiej, więc pisałam i mówiłam. Mój szef mi ciągle mówił „trzymaj rękę na pulsie” – i trzymałam. Gdy pan senator, pan marszałek Borusewicz powołał konkurs – tak to się nazywało – „Strażnik Dziedzictwa Rzeczypospolitej”, zgłosiłam do tej nagrody Polski Związek Kulturalno-Oświatowy z Zaolzia. I się udało, otrzymali tę nagrodę. My z szeroką reprezentacją Senatu odwiedziliśmy kiedyś Zaolzie, byliśmy w polskim teatrze w Wędryni, byliśmy w polskim gimnazjum w Czeskim Cieszynie, byliśmy w Domu Polskim w Jabłonkowie. I tamci ludzie, Polacy, którzy są również Ślązakami, zachowali te polskie szkoły, polskie świetlice, polskie nazwy ulic. Kiedy indziej, gdy znalazłam się na zebraniu Ruchu Autonomii Śląska, gdzie ludzie dopominali się o język śląski, zapytałam pewnego starszego Ślązaka… Jakże często łapię się na tym, że mówię „starszy”, a ktoś jest w moim wieku. Ja mówię „Panie, po jakiemu wam jest ten język, do czego on wam jest potrzebny?”. A on mi mówi tak: „Pani, nam nie idzie o żaden język – nam idzie o narodowość. Wie pani, jak my będziemy mieli język, to warciej dostaniemy narodowość, a jak będziemy mieli narodowość, to autonomia mamy – i pokazał, o, tak – na tacy”. Ja mówiłam, że to jest groźne nie tylko dla polskiej racji stanu, ale dla śląskiej racji stanu. A mój szef mi ciągle mówił „trzymaj rękę na pulsie” – i trzymałam rękę na pulsie. Tutaj w tych ławach do niedawna, jeszcze w poprzedniej kadencji, zasiadał, państwo pamiętają, Kazimierz Kutz, wielki apologeta Ruchu Autonomii Śląska, który niszczył – dosłownie niszczył – wszystkich, którzy myśleli inaczej. Byłam szczególnym celem jego napaści; ze szczególnym upodobaniem jego teksty drukowała „Gazeta Wyborcza”, gdzie nazywał mnie największym hamulcowym aspiracji Ślązaków, który to na ględźbie, czyli na śląskich gwarach, doszedł do apanaży i do senatorskiego stołka; pisał, że handluję starzyzną językową, tak jakby tą starzyzną językową nie posługiwali się bohaterowie jego filmów. Nie tylko mnie zresztą tak traktował, bo w taki sam sposób traktował np. prof. Jana Miodka – o którym mówił, że na tej starzyźnie językowej dorobił się naukowych tytułów – czy prof. Dorotę Simonides, która w tych ławach zasiadała przez prawie 20 lat. Jak się kiedyś zbuntowałam i napisałam ripostę do „Gazety Wyborczej”, to mało tego, że mnie ocenzurowali, to jeszcze mój tekst umieścili pod tytułem „Czytelnicy piszą”, a „Maria Pańczyk” było na dole najmniejszą czcionką, jaka była możliwa. Ale mój szef cały czas mi mówił „trzymaj rękę na pulsie” – i trzymałam. Gdy się wydawało, że temu człowiekowi nic nie zagraża, bo dostęp do radia mieli wszyscy, dostęp do politycznych debat ludzie mieli niezależnie od tego, jaką legitymację partyjną nosili w kieszeni, nadeszła dobra zmiana – i tego człowieka zamieniono na innego, na takiego, którego bardzo dobrze znaliśmy ze stanu wojennego, bo w stanie wojennym został przyjęty do radia do kadr. Bardzo szybko awansował, z didżeja stał się dyrektorem naczelnym odpowiedzialnym za muzykę. Miał wszakże jedną cechę: dbał o apanaże własne i wąskiego grona… przepraszam, chciałam użyć brzydkiego słowa – wąskiego grona swoich kolesi, to jest teraz modne określenie. I wiecie państwo, ten człowiek oceniał i wyceniał innych, o wiele starszych i bardziej doświadczonych dziennikarzy, również mnie. Przechodziłam na emeryturę po 40 latach pracy – Ślązacy by powiedzieli: ino bez chwolby, ale ja to powiem – nienagannej pracy dzięki tym wycenom z emeryturą niespełna 2-tysięczną. I teraz ten człowiek jest prezesem Radia Katowice. I już mi… [[Hańba.]] [[Hańba.]] …nikt nie mówi: trzymaj rękę na pulsie, ale ja wiem, że muszę. Rozmawiałam z prominentnymi posłami pisowskimi rodem ze Śląska i oni podobno też nie zgadzali się z tą nominacją. Podobno napisali pismo, pod którym kilkunastu posłów się podpisało, i posłali na… [[16.]] Tak, 16. …I posłali na Nowogrodzką. I co? [[I nic.]] I nic, bo państwo nic nie możecie, kto inny pociąga za te sznurki. A ja, co ja mogę? Ja mogę tylko pisać i mówić. [[I trzymać rękę na pulsie.]] [[Tak, i trzymać rękę na pulsie.]] I to robię. I co jeszcze mogę? Mogę nie zagłosować za ustawą o dobrej zmianie i nie zagłosuję. Bo wiecie państwo, ja już niczego się nie boję. To jest paradoks, ale niczego się nie boję, bo mnie już znikąd nie wyrzucą, nie zwolnią, nie wręczą wilczego biletu. Co najwyżej zabiorą mi program, który od 25 lat robię i którego nadal chętnie słuchają nie tylko Ślązacy. I będzie mi bardzo żal, bardzo żal, dlatego że ja tego nie robię dla pieniędzy, bo jak powiedziałam, w radiu się zarabia grosze. Ja to robię, bo jestem i byłam z radiem związana od półwiecza. I będzie mi bardzo żal, bo kiedyś sobie ukułam takie powiedzenie, że radio to jest nieuleczalna choroba, na którą nie ma lekarstwa. I dobrze, że nie ma. Dziękuję, że państwo wysłuchali mojej skargi. [[Oklaski]] [[Tak jest, niestety. Przychodzi się i wymienia zawodowców. Tak jest.]]
ParlaMint-PL_2018-03-22-sejm-60-3.u196	Panie Marszałku! Pani Minister! Wysoka Izbo! Projekt nowelizacji ustawy o Państwowym Ratownictwie Medycznym jest projektem niejednoznacznym i nieoczywistym. Jego zapisy z jednej strony budzą nadzieje zespołów medycznych, z drugiej - obawy ministra spraw zagranicznych co do zgodności projektu z prawem unijnym. Najważniejszy zapis ustawy dotyczy dyspozytorni medycznych. Docelowo, poczynając od 2028 r., w każdym województwie ma znaleźć się jedna dyspozytornia, z wyłączeniem województw mazowieckiego i śląskiego, gdzie przewiduje się otwarcie dwóch dyspozytorni. Mówimy tu o wielostanowiskowych, w pełni wyposażonych dyspozytorniach medycznych. Nowoczesna podziela w tym przypadku pogląd ministra zdrowia. Uważamy, że takie rozwiązanie poprawi zarządzanie zespołami ratownictwa medycznego oraz skróci czas dojazdu na miejsce zdarzenia. Obowiązująca ustawa wskazuje ministra właściwego do spraw administracji publicznej jako organ zobowiązany do utrzymania i zapewnienia obsługi technicznej Systemu Wspomagania Dowodzenia Państwowego Ratownictwa Medycznego. Za właściwe uważamy przeniesienie tych zobowiązań w krąg kompetencji ministra zdrowia, co pozwoli na efektywniejsze koordynowanie procesu udzielania pomocy medycznej. Bardzo dobrą i potrzebną zmianą jest objęcie dyspozytorów medycznych oraz wojewódzkich koordynatorów ratownictwa medycznego ochroną przewidzianą dla funkcjonariuszy publicznych. Tu nie ma żadnych wątpliwości - niedopuszczalne są sytuacje, gdy pacjenci, osoby wzywające pomocy lub osoby im towarzyszące bezkarnie znieważają próbujący im pomóc personel medyczny, grożą mu lub dopuszczają się wobec tego personelu ataków fizycznych. Celem proponowanych rozwiązań jest wzmocnienie wpływu państwa na bezpieczeństwo zdrowotne obywateli, którzy znajdą się w sytuacji zagrożenia życia lub zdrowia. Trudno byłoby stanąć przeciw tak sformułowanemu celowi, jednak, jak zauważa Ministerstwo Zdrowia, mamy tu do czynienia z upublicznieniem wprowadzanym z uwagi na istotny interes społeczny, jakim jest zapewnienie pomocy medycznej w przypadku zagrożenia. Z uwagi na ten interes ustawa ma uniezależnić od koniunktury panującej na rynku usługodawców świadczeń zdrowotnych poprzez uniemożliwienie uczestnictwa w rynku podmiotom prywatnym. Według danych komisji w przypadku Polski udział podmiotów prywatnych w rynku usługodawców świadczeń zdrowotnych wynosi 8%. Jest to ok. 20 firm pochodzenia zagranicznego. Upublicznienie odbywać się ma przez powierzenie realizacji umów o wykonywanie zadań zespołów ratownictwa medycznego wyłącznie podmiotom leczniczym w formie samodzielnych publicznych zakładów opieki zdrowotnej, jednostkom budżetowym oraz spółkom kapitałowym z co najmniej większościowym udziałem Skarbu Państwa, jednostkom samorządu terytorialnego lub publicznym uczelniom medycznym. Tak sformułowane zapisy mogą budzić i budzą uzasadnione wątpliwości co do potencjalnego naruszenia zasad wolnego rynku. Ratownicy medyczni postawili Ministerstwu Zdrowia ultimatum: albo zostanie przyjęta ustawa, albo Polskę czeka masowy strajk. Dotknąłby on obywateli w sytuacjach ekstremalnych, zagrażających życiu i zdrowiu. Dlatego w związku z wagą procedowanych rozwiązań i rzeczywistym istotnym interesem społecznym Nowoczesna jest skłonna zagłosować za przyjęciem ustawy. Rzeczywiście poprawka złożona przez Platformę Obywatelską znacznie ulepszy ten projekt ustawy i wtedy będziemy mogli w zgodzie z własnym sumieniem zagłosować za tą ustawą. Tak że mam nadzieję, że na dodatkowym posiedzeniu komisji te poprawki przejdą i wtedy ze spokojnym sumieniem będziemy mogli poprzeć tę ustawę. Dziękuję.
ParlaMint-PL_2017-06-21-sejm-44-2.u114	Pani Marszałek! Panie Ministrze! Wysoka Izbo! Moje pytania dotyczą Krajowego Funduszu Szkoleniowego. Środki - w skrócie - z KFS-u mają być przeznaczane na kształcenie w zidentyfikowanych w danym powiecie, województwie zawodach deficytowych. I tutaj moje pytanie: Czy rząd zamierza zmienić klasyfikowanie zawodów deficytowych w powiecie, województwie? Mam przed sobą monitoring zawodów deficytowych w powiecie rybnickim. Informacja sygnalna II półrocza 2016 r. I tutaj np. zawodem maksymalnie deficytowym jest szklarz, operator maszyn do produkcji wyrobów z tworzyw sztucznych. Wielką wagę przywiązuje się do określenia potrzeb pracodawcy, ale w tym momencie należałoby zadać pytanie: Czy umożliwi się także samodzielne aplikowanie o środki właśnie na ewentualne szkolenia pracownikom, którzy też wiążą przyszłość z jakimś konkretnym zawodem? Obecnie mogą tylko wnioskować o dotacje firmy. Prosiłbym, żeby także we wszystkich powiatach nabory do KFS-u były publikowane w tych samych terminach. Chodzi o to, że np. w województwie śląskim są one ogłaszane w różnych powiatach w różnych terminach, a ujednolicenie terminu naprawdę by pomogło przy określaniu potrzeb dotyczących różnych specjalności. Dziękuję bardzo. [[Oklaski]]
ParlaMint-PL_2017-07-07-sejm-45-2.u439	Dziękuję. Głos ma pan poseł Tadeusz Dziuba, Prawo i Sprawiedliwość. Nie ma pana posła. Głos ma pani poseł Elżbieta Radziszewska, Platforma Obywatelska.
ParlaMint-PL_2019-01-31-sejm-77-2.u6	Panie Marszałku! Wysoki Sejmie! Panie Pośle! Kwestię ratowania osób w polskich górach reguluje ustawa z dnia 18 sierpnia 2011 r. o bezpieczeństwie i ratownictwie w górach i na zorganizowanych terenach narciarskich. Przepisy tej ustawy przesądziły o modelu ratownictwa górskiego w Polsce - a wcześniej odbyła się dyskusja na ten temat, zresztą ta dyskusja powraca co jakiś czas, pan poseł to zauważył - a co za tym idzie, o sposobie jego finansowania. Zgodnie z przepisami zapewnienie bezpieczeństwa w górach należy do zadań ministra właściwego do spraw wewnętrznych. Realizacja tego zadania polega m.in. na finansowaniu ratownictwa górskiego. Na podstawie zleconych zadań publicznych GOPR i TOPR utrzymują stan gotowości do wykonywania ratownictwa górskiego poprzez zapewnienie stałych dyżurów ratowników górskich. Ideą tego modelu jest to, aby osoby, które uległy wypadkowi lub są narażone na niebezpieczeństwo utraty życia lub zdrowia w górach, mogły liczyć na niezwłocznie udzieloną pomoc przez całą dobę, przez 365 dni w roku. Na świecie, w Europie istnieją różne modele finansowania ratownictwa górskiego i zakres odpowiedzialności za to instytucji i obywateli jest różny. Decydują o tym warunki geograficzne - ukształtowanie i rzeźba terenu - polityczne, gospodarcze, finansowe oraz społeczne. W związku z tym również oczekiwania społeczne wobec ratownictwa górskiego, wobec odpłatności za akcje ratownicze na terenach górskich i wobec kwot ubezpieczenia od wypadków są różne. Rzeczywiście np. w Szwajcarii system finansowania ratownictwa górskiego opiera się głównie na ubezpieczeniach. W praktyce polega to na tym, że koszty akcji ratunkowych, w tym np. użycia śmigłowca do akcji poszukiwawczych, pokrywają towarzystwa ubezpieczeniowe, które oferują stosowne polisy ubezpieczeniowe osobom uprawiającym turystykę górską i narciarstwo. Osoba nieubezpieczona lub ubezpieczona na zbyt niską kwotę pokrywa koszty akcji ratowniczych z własnych środków. Przy zastosowaniu takiego modelu w Polsce można by się obawiać, iż turystyka górska byłaby niedostępna lub mniej dostępna dla osób o niższych zarobkach, dla dzieci, dla młodzieży, dla emerytów, a polskiemu rządowi zależy na tym, aby wszyscy mieli równy dostęp do naszych pięknych gór i pomocy otrzymywanej wtedy, gdy zdarzy się coś niebezpiecznego, coś nieprzewidzianego. W niektórych krajach europejskich, np. na Słowacji czy we Włoszech, działania ratownicze realizowane są przez jednostki państwowe. Z budżetu państwa ponoszone są koszty utrzymania gotowości ratowniczej tych jednostek, zaś turysta jest zobowiązany do pokrycia kosztów akcji ratowniczych bezpośrednio związanych z działaniami ratowniczymi. Pomimo że nie ma obowiązkowego ubezpieczenia, również i w tych przypadkach można obserwować powszechność ubezpieczeń ze względu na obowiązek odpłatności. Nie należy przy tym zapominać, że na Słowacji na zimę zamykane są górskie szlaki turystyczne. Z jednej strony ogranicza to liczbę wypadków, ale z drugiej -daje ubezpieczycielom możliwość niepłacenia za te działania, które zostały podjęte na terenie objętym zakazem. W przypadku naruszenia zakazu obowiązek płacenia spoczywa na ratowanym, a dochodzenie tego obowiązku - na jednostce budżetu państwa, co stanowi dodatkowy koszt. My nie chcemy zamykać szlaków, poza sytuacjami gdy warunki atmosferyczne uniemożliwiają korzystanie z nich. Stawiamy na działania edukacyjne i informowanie turystów o ewentualnych zagrożeniach, np. poprzez komunikaty lawinowe. Chciałbym skupić się na rozwiązaniach polskich. Ustawodawca nie zdecydował się na wprowadzenie przepisów statuujących obowiązek ponoszenia kosztów akcji ratowniczych przez osoby ratowane. W Polsce do wykonywania ratownictwa górskiego nie powołano państwowych służb, tak jak to uczyniły Słowacja lub Włochy, ale ustawodawca przewidział powierzanie tych zadań podmiotom, które uzyskają zgodę ministra właściwego do spraw wewnętrznych na wykonywanie ratownictwa górskiego. Zgodę taką posiadają dwie zasłużone, doświadczone organizacje pozarządowe: Górskie Ochotnicze Pogotowie Ratunkowe i Tatrzańskie Ochotnicze Pogotowie Ratunkowe. W ramach umów dotacyjnych zawieranych co roku, obok utrzymania gotowości ratowniczej, organizowania i prowadzenia szkoleń ratowników górskich, opracowywania i udostępniania komunikatów lawinowych, utrzymania śmigłowca ratowniczego wraz z załogą lotniczo-techniczną, finansowane jest prowadzenie działań ratowniczych. Nie wiem, czy starczy mi czasu, ewentualnie w drugiej części podam kwoty i statystyki z tym związane. Teraz chciałbym tylko dodać jeszcze, że na etapie analiz prowadzonych w Ministerstwie Spraw Wewnętrznych i Administracji rozważano, a także wracało to w różnych kadencjach podczas prac - sam jestem świadkiem powracania tego wątku przez kilka ostatnich kadencji - sejmowej Komisji Administracji i Spraw Wewnętrznych. Rozważano kwestię wdrożenia ewentualnie innych systemów. Rozmawialiśmy niejednokrotnie na ten temat z przedstawicielami organizacji ratowniczych. Każdy z przyjętych modeli finansowania akcji ratowniczych ma zarówno wady, jak i zalety. Na kwestię wprowadzenia odpłatności za akcje ratownicze w górach należy spojrzeć nie tylko od strony finansowej. Najgorsze byłoby, gdyby osoby, które będą potrzebowały pomocy, a których nie będzie stać na wykupienie odpowiedniego ubezpieczenia, nie wzywały służb ratowniczych z przyczyn ekonomicznych. Na przestrzeni istnienia organizacji ratujących życie i zdrowie turystów w polskich górach, czyli od ponad 100 lat, nigdy nie było wymogu odpłatności za udzielaną pomoc. Tak jak na pozostałym terenie naszego kraju, w sytuacji zagrożenia życia i zdrowia każdy obywatel, w każdej innej opresji, w innych miejscach na całym terytorium Polski, ma prawo do uzyskania bezpłatnej pomocy ze strony państwa, ze strony odpowiednich służb. Państwo polskie wywiązuje się z tego konstytucyjnego obowiązku wobec swoich obywateli.
ParlaMint-PL_2016-09-13-sejm-25-1.u188	Panie Marszałku! Wysoka Izbo! Pan minister przedstawił nam - świadom tego, że to jest pierwszy krok, ten projekt ustawy - co będzie się działo w najbliższym czasie. Otóż moje pytanie dotyczy tego, kiedy byłaby gotowa ustawa czy projekt tej dużej ustawy. Wstępnie określił pan to na koniec tego roku, o ile się nie mylę, tak? Ale jest druga rzecz. Jakie obszary regulacji będzie obejmował ten projekt czy później ta ustawa, zwłaszcza obszary nowych regulacji, których dziś u nas nie ma? To tyle, dziękuję bardzo. [[Oklaski]]
ParlaMint-PL_2017-09-28-sejm-48-2.u182	Dziękuję bardzo. Szanowni Państwo! Ponieważ przyjęliśmy 2-minutowe wystąpienia, to na tym listę posłów musimy zamknąć. Rzeczywiście mogą państwo posłowie złożyć wystąpienia na piśmie. One będą tak samo traktowane. Teraz głos ma podsekretarz stanu w Ministerstwie Rozwoju pan minister Tadeusz Kościński.
ParlaMint-PL_2020-11-27-senat-18-3.u184	Dziękuję bardzo. Bardzo krótko. Otóż chciałbym zwrócić uwagę na to, że to jest niezwykle istotna konwencja, konwencja, nad którą pracowano niezwykle długo, bo ponad 2 dekady. Mamy wreszcie zdefiniowane dziedzictwo podwodne. Ta definicja jest niezwykle istotna, bo obejmuje – przypomnę – obiekty nie 100-letnie, tylko obiekty, które ponad 100 lat przebywają pod wodą, spełniają określone kryteria. Warto na to zwrócić uwagę. Ważne jest także to, że w tej procedurze, która wtedy została rozpoczęta, padł wniosek o podjęcie inicjatyw dotyczących kolejnej konwencji, o krajobrazie miejskim z 2011 r. Przy okazji zwrócę uwagę także panu ministrowi, ministrowi, który reprezentuje MSZ, że jesteśmy jednym z ostatnich państw ratyfikujących tę konwencję. Jako pierwsza zrobiła to Panama, potem Chorwacja, Bułgaria, było to już w 2013 r. Polska zaś podejmuje ratyfikację dopiero dziś. Zwracam na to uwagę, gdyż w obszarze dziedzictwa narodowego, dziedzictwa kulturowego powinniśmy być raczej wśród liderów, a nie outsiderów. Tyle i tylko tyle. Dziękuję bardzo.
ParlaMint-PL_2022-02-23-sejm-49-1.u131	Pani Marszałek! Panie Ministrze! Wysoka Izbo! W Polsce nie mamy żadnych producentów taboru kolejowego opartego o jedną szynę, o którym mowa w nowelizacji. Nie ma też stosownej infrastruktury, w tym torowisk, dworców osobowych czy towarowych. Mamy w Polsce za to uznane na całym świecie zakłady produkujące tradycyjne pojazdy szynowe, że wymienię choćby bydgoską Pesę dającą zatrudnienie tysiącom pracowników oraz podwykonawcom z Bydgoszczy oraz okolicy. Mam pytanie do pana ministra, i poproszę o odpowiedź na piśmie: Czy rząd zamierza kupować rozwiązania komunikacyjne oraz tabor kolejowy poza granicami kraju oraz angażować środki budżetowe w przedsięwzięcia, które na tę chwilę dopiero raczkują nawet w najbogatszych krajach świata? To, co powiedziałem: uprzejmie poproszę o odpowiedź na piśmie. Dziękuję. [[Oklaski]]
ParlaMint-PL_2019-03-14-sejm-78-2.u294	Panie Marszałku! Wysoka Izbo! W imieniu Koła Poselskiego Wolni i Solidarni przedstawiam stanowisko wobec poselskiego projektu ustawy o zmianie ustawy o kołach gospodyń wiejskich. Na mocy ustawy o kołach gospodyń wiejskich z dnia 9 listopada 2018 r. koła gospodyń wiejskich otrzymały osobowość prawną, możliwość ubiegania się o dotacje oraz wsparcie finansowe z budżetu państwa w wysokości do 5 tys. zł. Dzięki wprowadzonym pod koniec ubiegłego roku regulacjom koła gospodyń wiejskich uzyskały szereg udogodnień, np. określono w nich warunki i zasady prowadzenia uproszczonej ewidencji przychodów i kosztów, co jest istotne, jeśli weźmie się pod uwagę możliwość prowadzenia przez koła gospodyń wiejskich działalności zarobkowej. Dzięki tym przepisom koła gospodyń wiejskich nie są już zależne ani od innych organizacji, ani od administracji rządowej czy jednostek samorządu terytorialnego. Uzyskały autonomię i niezależność. [[Od kogo? Ha, ha, ha.]] Podkreślenia wymaga, że wpisanie się do stworzonego rejestru kół gospodyń wiejskich, prowadzonego przez Agencję Restrukturyzacji i Modernizacji Rolnictwa, nie jest obowiązkowe. Skorzystać z tej możliwości mogą organizacje chcące uzyskać wsparcie wynikające z podjęcia tego kroku. Dziś omawiamy nowelizację, która jest wynikiem kilkumiesięcznej obserwacji funkcjonalności rozwiązań zaproponowanych pierwotnie. Nie mam wątpliwości, że wychodzi ona naprzeciw oczekiwaniom społecznym i zgłaszanym w ostatnim czasie postulatom. Wśród ważniejszych zmian przewiduje się wprowadzenie możliwości tworzenia i działania kół na terenie miast liczących do 5 tys. mieszkańców oraz ograniczenie wymogu stałego zamieszkania na wsi będącej terenem działalności koła jedynie do jego członków założycieli. Celem proponowanych zmian jest umożliwienie wszystkim dotychczas działającym kołom skorzystania z udogodnień zawartych w ustawie z listopada 2018 r., zarówno tym, które powstawały na terenach wiejskich, lecz po zmianach administracyjnych zostały włączone w granice miast, jak i tym, w których działalność zaangażowane są osoby niezamieszkujące już terenu działalności koła np. ze względów zarobkowych. Koła gospodyń wiejskich to organizacje z ponad 150-letnią historią, kultywujące lokalne tradycje i kulturę oraz wkładające ogrom pracy w rozwój społeczny swoich wsi. Cieszy mnie, że ten wysiłek został nareszcie dostrzeżony i doceniony. Cieszy mnie dotychczasowe zainteresowanie zaprojektowanym wsparciem. Jestem przekonana, że rozwiązania te przyczyniają się do rozwoju polskich wsi i przedsiębiorczości. Koło Wolni i Solidarni popiera ten projekt. Dziękuję bardzo. [[Oklaski]] [[Nie ma pani zielonego pojęcia, co jest w tym projekcie.]]
ParlaMint-PL_2021-11-16-sejm-42-1.u362	Pani Marszałek! Panie Ministrze! Wysoka Izbo! Jakie środki z Krajowego Planu Odbudowy trafią do holdingu? Ilu nowych Misiewiczów i ile tłustych kotów wchłonie holding spożywczy? I czy już sporządziliście państwo listy działaczy PiS i członków ich rodzin, którzy znajdą zatrudnienie w narodowym holdingu spożywczym? Dziękuję. [[Oklaski]]
ParlaMint-PL_2018-06-05-sejm-63-1.u141	Szanowna Pani Marszałek! Panie Ministrze! Chciałbym - wspominałem już o tym w swoim wystąpieniu, ale chciałbym dopytać - spytać, dlaczego państwo ograniczyliście infrastrukturę krytyczną tylko do iluś pozycji, do wąskiej listy załącznika do dyrektywy NIS. Przecież w Polsce obowiązuje już ustawa o infrastrukturze krytycznej i może warto byłoby rozszerzyć ochronę i objąć nią te podmioty, tak aby przy okazji uchwalania tej ustawy również o nich pamiętać. To byłoby rozwiązaniem sprawy na przyszłość. Dziękuję bardzo. [[Oklaski]]
ParlaMint-PL_2016-04-13-senat-15-1.u407	Panie Marszałku! Wysoka Izbo! Chciałbym serdecznie podziękować za tę debatę. Przed nami jeszcze głosowania, tak że podczas rozpatrywania poprawek będziemy wspólnie oceniali jakość tych poprawek. Dziękuję wszystkim jeszcze raz za dyskusję. [[Oklaski]]
ParlaMint-PL_2016-07-05-sejm-22-1.u408	Dziękuję bardzo, pani poseł. Na pytania odpowie podsekretarz stanu w Ministerstwie Infrastruktury i Budownictwa pan Tomasz Żuchowski. Bardzo proszę.
ParlaMint-PL_2019-07-03-sejm-83-1.u307	W związku z tym, że w czasie drugiego czytania zgłoszono do przedłożonego projektu ustawy poprawki, proponuję, aby Sejm ponownie skierował ten projekt do Komisji Cyfryzacji, Innowacyjności i Nowoczesnych Technologii w celu przedstawienia sprawozdania. Jeśli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Przystępujemy do rozpatrzenia punktu 8. porządku dziennego: Pierwsze czytanie rządowego projektu ustawy o zmianie ustawy o weteranach działań poza granicami państwa oraz niektórych innych ustaw (druk nr 3521). Proszę ministra obrony narodowej pana Mariusz Błaszczaka o przedstawienie uzasadnienia projektu ustawy. Bardzo proszę, panie ministrze.
ParlaMint-PL_2016-10-05-senat-27-1.u78	Panie Senatorze, akurat próbowałem nie powiedzieć tego i nie powiem tego. Proszę państwa, jest tak, że jak ktoś zgłosi taką propozycję, to trudno, żeby osoby, które ją opiniowały, jeden minister, drugi minister czy trzeci minister, powiedziały „nie”. Jak ktoś powie, że jest taka propozycja… Jeszcze wielokrotnie podczas głosowania nad niektórymi sprawami w Senacie tak będzie, kiedy będziemy głosować. Tutaj oczywiście jest pewna dyscyplina. I jeżeli padnie takie nazwisko, ktoś powie „Lech Kaczyński”, to nie ma mowy, żeby ktoś z państwa zagłosował inaczej. My sobie z tego zdajemy sprawę i wiemy, że to głosowanie przegramy. Jednak jeszcze raz chcę podkreślić, że można takie sprawy rozwiązywać w całkiem inny sposób. Dziękuję.
ParlaMint-PL_2017-11-22-sejm-52-1.u226	Pani Marszałek! Wysoka Izbo! W imieniu Klubu Parlamentarnego Polskiego Stronnictwa Ludowego mam zaszczyt przedstawić stanowisko wobec sprawozdania komisji o rządowym projekcie ustawy o zmianie ustawy o poręczeniach i gwarancjach udzielanych przez Skarb Państwa oraz niektóre osoby prawne oraz niektórych innych ustaw, druki nr 1965 i 2006. Pierwsze czytanie tego projektu odbyło się na posiedzeniu Komisji Finansów Publicznych. Dokonano wówczas analizy projektu i przyjęto kilka poprawek o charakterze redakcyjnym i legislacyjnym. Projekt ustawy wprowadza wsparcie dla małych i średnich przedsiębiorstw w formie nowego systemu gwarancyjnego w spłacie kredytów przez przedsiębiorców. Tym nowym instrumentem będzie Krajowy Fundusz Gwarancyjny utworzony w Banku Gospodarstwa Krajowego. Dotychczas istniejący program gwarancji funkcjonujących w formie gwarancji de minimis zapewniał sektorowi małych i średnich przedsiębiorstw dostęp do gwarancji kredytowych finansowanych w ciężar budżetu państwa i został zaprojektowany jako doraźne narzędzie, wówczas antykryzysowe. Program był corocznie odnawiany decyzjami rządu i utrzymywał się na poziomie ok. 9 mld zł rocznie. Tworzony projektem ustawy nowy instrument, Krajowy Fundusz Gwarancyjny, będzie zasilany z kilku źródeł, w tym z funduszu statutowego Banku Gospodarstwa Krajowego - ok. 900 mln zł, ze środków europejskich z obecnej i minionej perspektywy finansowej Unii, z opłat prowizyjnych za udzielane ze środków funduszu gwarancje, z odsetek od oprocentowania środków Krajowego Funduszu Gwarancyjnego, a także ewentualnej dobrowolnej partycypacji interesariuszy, jak również oczywiście z wpłat z budżetu państwa, które zapewnią płynność funduszu i będą gwarantem funkcjonowania całego systemu. Zasilanie Krajowego Funduszu Gwarancyjnego ze źródeł pozabudżetowych powinno przynieść, co jest oczywiste, oszczędności i ograniczy zaangażowanie budżetu państwa w proces poręczeń i gwarancji dla małych i średnich przedsiębiorstw. Oceniając niniejszy projekt, należy uznać, że zaproponowane rozwiązania są dobrym instrumentem pomocowym dla przedsiębiorstw. Te nowe rozwiązania poprawią dostęp do źródeł finansowania działalności gospodarczej, zmniejszą ryzyko związane z kredytowaniem sektora małych i średnich przedsiębiorstw oraz będą zachętą dla banków w zwiększaniu akcji kredytowej, czyli oferty dla przedsiębiorców. Dokonywana corocznie przez Bank Gospodarstwa Krajowego ewaluacja wpływu dotychczasowego udzielania gwarancji na sektor MŚP wskazuje na istotne korzyści wynikające z corocznej akcji gwarancyjnej. Dotychczasowe badania za okres 1 roku, od lipca 2015 r. do czerwca 2016 r., wskazują na imponujące wręcz efekty udzielonych gwarancji w formie utworzenia np. ok. 100 tys. miejsc pracy czy uruchomienia akcji kredytowej na kwotę ponad 13 mld zł. Beneficjenci tych kredytów zdecydowanie poprawili swoją pozycję rynkową, przeprowadzili inwestycje, a nawet stosowali innowacje w swoich przedsiębiorstwach. Rząd w uzasadnieniu przedstawia wieloletnią prognozę funkcjonowania całego systemu poręczeń i gwarancji. Zakłada się stabilizację popytu na gwarancje z budżetu na poziomie dotychczasowym, czyli chodzi o 9 mld zł rocznie, co przy pokryciu ryzyka kredytowego na poziomie do 60% da roczną kwotę gwarantowanych kredytów na poziomie ok. 16 mld zł, a 18 tys. beneficjentów przedsiębiorców otrzyma wsparcie gwarancyjne ze środków Krajowego Funduszu Gwarancyjnego. Podsumowując, chcę powiedzieć, że projekt jest potrzebny. Proponowane rozwiązania zapewnią stałość jego funkcjonowania, wzmocnią sytuację polskich przedsiębiorców i dadzą możliwość ich rozwoju. Klub Parlamentarny Polskiego Stronnictwa Ludowego będzie głosował za przyjęciem tej ustawy. Dziękuję. [[Oklaski]]
ParlaMint-PL_2021-09-29-sejm-38-1.u289	Szanowna Pani Marszałek! Drodzy Państwo! Mówimy o tym, co jest naszą wrażliwością, o zwierzętach laboratoryjnych, o ich ochronie. To zwierzęta laboratoryjne, które podlegają testom, są wykorzystywane do celów naukowych, edukacyjnych, poświęcają swoje życie także dla dobra człowieka. Dobrostan ich wymaga szczególnej ochrony. Tymczasem dobra dyrektywa zostaje absolutnie zepsuta przez jakieś wasze dziwne, być może lobbystyczne poprawki, bo przecież de facto w art. 38 chcecie odebrać możliwość transparentności tej procedury, a w art. 40 eliminujecie udział strony społecznej, która w postępowaniu administracyjnym przecież ma prawo skarżyć określone decyzje. Nie ma na to wytłumaczenia. Nie ma wytłumaczenia. O to apelują organizacje społeczne, o to apelują posłowie przecież różnych klubów parlamentarnych. Naprawdę wytłumaczcie się z tej poprawki, kto wam tę poprawkę podsunął (Dzwonek) i dlaczego, i jaka jest intencja tej poprawki, utajnienia całej tej procedury. Dziękuję. [[Oklaski]]
ParlaMint-PL_2022-04-07-sejm-52-2.u344	Pani Marszałek! Wysoki Sejmie! Mam zaszczyt w imieniu Klubu Parlamentarnego Prawo i Sprawiedliwość przedstawić Wysokiej Izbie stanowisko mojego klubu w sprawie zgłoszonego przez prezydenta projektu ustawy o Akademii Kopernikańskiej, druk sejmowy nr 2070. Jak piszą autorzy projektu w uzasadnieniu, celem ustawy jest zwiększenie konkurencyjności i rozpoznawalności polskiej nauki. To bardzo godny i chwalebny cel, zwłaszcza biorąc pod uwagę fakt mało satysfakcjonującego stanu, w jakim znajduje się dzisiaj polska nauka. Tylko dla przykładu podam, że w ostatnim rankingu z dnia 26 października 2021 r. obejmującego 1750 uczelni United States News and World Best Global Universities, gdzie 75% wagi rankingowej stanowią twarde dane naukometryczne zaczerpnięte z bazy Web of Science, tylko osiem polskich uczelni znalazło się w pierwszym tysiącu najlepszych uniwersytetów, a pozostałe 33 znalazły się w ogonie listy. Liczba 41 uczelni na 1750 może się wydawać dosyć duża, ale jednak odległe, 320. miejsce lidera, UJ-otu na pewno nie jest satysfakcjonujące dla takiego państwa jak Polska, prawie 40-milionowego. Wracając do projektu ustawy o Akademii Kopernikańskiej, trzeba powiedzieć, że powołanie akademii będzie pewnym domknięciem procesu reform, który kolejno obejmował powołanie NCBiR, tj. Narodowego Centrum Badań i Rozwoju, jeszcze za rządów Jarosława Kaczyńskiego, potem powołanie Narodowego Centrum Nauki przez rząd PO-PSL. Następnie powołanie Narodowej Agencji Wspierania Wymiany Akademickiej i Sieci Łukasiewicz. To mamy domknięcie tego procesu. Zbliża się, proszę państwa, 550. rocznica urodzin Mikołaja Kopernika. Utworzenie Akademii Kopernikańskiej będzie pięknym uczczeniem pamięci tego najwybitniejszego polskiego uczonego. Jak dotąd nie znalazł się nikt, kto mógłby i miałby lepszy pomysł na uczczenie związany z tą rocznicą. Misją Narodowego Programu Kopernikańskiego realizowanego przez akademię jest podniesienie poziomu badań prowadzonych przez polskich uczonych albo współpracujących z innymi uczonymi. Program ten obejmuje finansowanie badań naukowych, wspieranie Szkoły Głównej Mikołaja Kopernika, przyznawanie nagród kopernikańskich, powoływanie ambasadorów kopernikańskich, organizowanie kongresów, sympozjów, współpracę międzynarodową - to są główne cele. Akademię będzie tworzyło sześć szkół: Izba Astronomii i Nauk Matematyczno-Przyrodniczych, Izba Nauk Medycznych, izba nauk ekonomicznych, Izba Filozofii i Teologii oraz Izba Nauk Prawnych i izba laureatów. W skład każdej izby będzie wchodziło od 10 do 20 członków, jednak nie więcej niż 100. Przewiduje się pierwszy skład akademii, to nie więcej niż 50 członków powoływanych przez prezydenta na wniosek ministra nauki i szkolnictwa wyższego. W strukturze akademii poza izbami będzie działać także Biuro Akademii oraz Centrum Badań Mikołaja Kopernika. Projekt ustawy przewiduje powołanie Szkoły Głównej Mikołaja Kopernika powiązanej bardzo mocno z akademią, o uprawnieniach odpowiadających kategorii naukowej B+. Chciałbym, kończąc, zwrócić uwagę na fakt niedostatecznego, moim zdaniem, oszacowania potrzebnych wydatków z budżetu na realizację tych celów. Zorganizowanie światowego kongresu za kwotę miliona złotych wydaje się nieprawdopodobne. Ta kwota wydaje się zupełnie źle oszacowana. Ten projekt jest według mnie szansą i możemy to wygrać i doprowadzić do wielkiego dzieła albo możemy to spaprać, jeżeli będziemy zbyt dużo chcieli oszczędzić na tym projekcie (Dzwonek), bo w innym przypadku z pustego i Salomon nie naleje, tu trzeba po prostu większych... Klub Parlamentarny Prawo i Sprawiedliwość popiera projekt ustawy zgłoszony przez prezydenta. Bardzo dziękuję. [[Oklaski]]
ParlaMint-PL_2016-07-22-senat-23-3.u285	Ja oczywiście chciałbym, żeby brakło pieniędzy, bo cieszymy się z medali. Oby ich było jak najwięcej. Ja chciałbym nieco doprecyzować pytanie, ponieważ pan senator, odpowiadając, trochę się zawahał. Czy jeżeli np. w drużynowym pucharze świata drużyna żużlowa zdobędzie złoty medal i minister będzie chciał, bo to jest wola ministra, dać nagrodę, a to nie jest sport olimpijski, to ta nagroda może być przyznana? Mówię „może”, bo nie musi. Chciałbym prosić o odpowiedź na to pytanie, które próbowałem zadać. Czy dotyczy to tylko katalogu dyscyplin olimpijskich i paraolimpijskich?
ParlaMint-PL_2016-07-21-sejm-23-3.u315	...jak również roszczenia z tytułu szkód jeszcze niewypłaconych będą korygowały. Czy proponowane zmiany, panie ministrze, wpłyną na bezpieczeństwo potencjalnych turystów i, czego nikomu nie życzę, jeżeli jakieś biuro ogłosi swoją upadłość, czy klient nie zostanie bez wyjazdu i, co najgorsze, bez pieniędzy? [[Oklaski]]
ParlaMint-PL_2015-11-25-sejm-02-1.u155	Proszę bardzo. W tej chwili proszę o zabranie głosu pana posła Jakuba Kuleszę w celu przedstawienia kandydatury pana posła Tomasza Rzymkowskiego zgłoszonej przez grupę posłów z Klubu Poselskiego Kukiz’15.
ParlaMint-PL_2016-11-30-senat-31-3.u384	Panie Ministrze, jeszcze pan senator Jan Rulewski zada pytanie. [[Podsekretarz Stanu w Ministerstwie Rolnictwa i Rozwoju Wsi Ryszard Zarudzki: Dobrze.]]
ParlaMint-PL_2019-02-20-sejm-77-3.u122	Bardzo dziękuję. Szanowna Pani Marszałek! Wysoka Izbo! Panie Pośle! Liczbą oskarżycieli posiłkowych sąd, Trybunał Konstytucyjny nie zajmował się, albowiem nie było to zaskarżone wnioskiem, w związku z czym nie było to przedmiotem rozpoznania sprawy przez Trybunał Konstytucyjny. Natomiast naszym zdaniem kwestia liczby oskarżycieli posiłkowych jest uregulowana w tej chwili w sposób właściwy, jako że to sąd decyduje o tym, ilu tych oskarżycieli posiłkowych powinno brać udział w postępowaniu, i z ekonomicznego, nawet bym powiedział, z pragmatycznego punktu widzenia może dojść do sytuacji, kiedy to ograniczenie tej liczby jest podyktowane interesem społecznym, interesem wymiaru sprawiedliwość. Wyobraźmy sobie sytuację dużych afer gospodarczych, kiedy mamy do czynienia z kilkuset, niekiedy kilku tysiącami pokrzywdzonych. W związku z tym ograniczenie takiej liczby jest absolutnie, ze wszech miar zasadne. W związku z powyższym to rozwiązanie nie wywołuje wątpliwości, przynajmniej naszych, na obecnym etapie. Trybunał zajmował się tym z punktu widzenia formalnego, jako że wniosek dotyczył tylko oskarżycieli posiłkowych ubocznych i tylko w przedmiocie uprawnień lub właśnie tego terminu. Uprawnienia i termin. I tutaj, jeśli pani marszałek pozwoli, dwa słowa. Rzeczywiście bardzo dobra inicjatywa - wykonanie wyroku Trybunału Konstytucyjnego. Oczywiste jest, że oskarżyciel posiłkowy uboczny, który przystępuje do postępowania obok prokuratora albo obok innego oskarżyciela posiłkowego subsydiarnego i zostaje następnie z tego procesu wyeliminowany decyzją sądu I instancji, jako że sąd stwierdza, że złożył swoje oświadczenie o przystąpieniu po terminie albo jest nieuprawniony, powinien mieć prawo do kontroli tego typu decyzji. Dlaczego? Uprawnienie oskarżyciela posiłkowego bierze się z uprawnienia pokrzywdzonego do udziału w postępowaniu. Oskarżyciel posiłkowy to pokrzywdzony, a jak wiemy, pokrzywdzony jest definiowany w sposób materialnoprawny, mamy materialnoprawną definicję pokrzywdzonego i o tym, czy ktoś jest, czy nie jest pokrzywdzony, oczywiście decydują przepisy prawa karnego materialnego, z tym że bezpośredniość naruszenia lub zagrożenia dobra prawnego, cała definicja pokrzywdzonego, art. 49 Kodeksu postępowania karnego, jest różnie interpretowana przez orzecznictwo, zwłaszcza w przypadkach przestępstw przeciwko dobru wymiaru sprawiedliwości, przestępstw przeciwko wiarygodności dokumentów. Jest wiele dyskusji wokół tego zagadnienia i często dochodzi do sytuacji, w której pokrzywdzeni, twierdząc np., że są pokrzywdzenia czynem z art. 231 Kodeksu karnego, art. 233 Kodeksu karnego - chodzi o przestępstwo przekroczenia uprawnień, przestępstwo niedopełnienia obowiązków, wreszcie przestępstwo fałszowania dokumentów - są w jednej sprawie traktowani jak pokrzywdzeni, w innej sprawie nie są pokrzywdzonymi, albowiem chodzi, jak powiadam, o definicję pokrzywdzonego w rozumieniu art. 49 i o to, co organy postępowania, prokurator i sędzia, rozumieją przez bezpośrednie zagrożenie lub naruszenie dobra prawnego, albowiem pokrzywdzonym jest ten, czyje dobro prawne zostało bezpośrednio zagrożone lub naruszone przez popełnienie przestępstwa. Tak że mamy tutaj całą gamę różnego rodzaju wypowiedzi judykacyjnych. Stąd też w konkretnych sprawach rzeczywiście ten pokrzywdzony powinien mieć prawo do kontroli odwoławczej tej decyzji sądu I instancji. Dziękuję bardzo. [[Oklaski]]
ParlaMint-PL_2017-05-11-sejm-41-2.u177	Wysoka Izbo! Panie Marszałku! Pani Premier! Konkrety. Zgodnie z wyrokiem Trybunału Konstytucyjnego z 2007 r., zgodnie z wyrokiem Europejskiego Trybunału Praw Człowieka z 2010 r. ustawodawca, który chce dopuścić do orzekania inne osoby niż sędziowie w znaczeniu konstytucyjnym, powinien poszukiwać takich rozwiązań, które zagwarantują rzeczywiste oddzielenie władzy sądowniczej od innych władz. Powinien poszukiwać takich rozwiązań, które rozluźnią zależność między asesorami a ministrem sprawiedliwości, które zapewnią wpływ Krajowej Rady Sądownictwa na karierę zawodową sędziego. Jednym słowem, chodzi po prostu o to, aby zagwarantować prawo do sądu, który będzie niezawisły, bezstronny i niezależny, zawarte w art. 45 konstytucji, ale także w art. 6 Konwencji o ochronie praw człowieka i podstawowych wolności. A więc mam pytanie: W jaki sposób PiS chce zapewnić obywatelom te prawa, skoro zgodnie z proponowaną ustawą to właśnie minister sprawiedliwości będzie mianował na czas nieokreślony asesorów sądowych, [[Dzwonek]] to minister sprawiedliwości wyznaczy miejsca służbowe, to wobec ministra sprawiedliwości będzie składane ślubowanie? To jest przygotowanie nie do pracy sędziowskiej...
ParlaMint-PL_2022-01-12-sejm-46-1.u483	Panie Marszałku! Wysoka Izbo! W uzasadnieniu ustawy w pięknych słowach piszecie, że rozwiązania mają wzmocnić branżę lotniczą, która znajduje się w trudnej sytuacji finansowej. Prawda jest taka, że ta ustawa nie tylko nie pomoże, ale przyczyni się do dewastacji tej branży. Straty linii lotniczych w związku z koronawirusem tylko w samej Europie wynoszą 260 mld zł. Procedowaną ustawą rząd chce dołożyć jeszcze liniom 4 mld możliwych kar finansowych, co przekłada się na ok. 17% strat wygenerowanych na naszym kontynencie. Gdzie tu logika? Proszę zatem o odpowiedź na pytanie: Jakie konkretne działania wykonaliście w tym zakresie? Co zrobiliście w tym kierunku, żeby pomóc przewoźnikom? [[Dzwonek]] Dziękuję bardzo. [[Oklaski]]
ParlaMint-PL_2017-12-08-sejm-53-3.u50	Szanowny Panie Marszałku! Pani Premier! Wysoki Sejmie! Żeby sprawdzić to, co powiedział w tej chwili pan poseł, czy to jest prawda, czy nie, wystarczy sięgnąć do stenogramów i zobaczyć, co mówiliście, jak komisja weryfikacyjna powstawała. Po pierwsze, że miną 3 lata, zanim komisja zacznie wydawać pierwsze decyzje. Mam tu cytaty: zakopie się w papierach i zobaczycie, że... [[Oklaski]] [[Ile jest prawomocnych?]] Szanowni Państwo! Zmierzmy to teraz z realnymi efektami pracy po 5 miesiącach. [[Nie ma żadnych.]] 160 postępowań, dziesiątki wstrzymanych egzekucji, realna pomoc lokatorom, 0,5 mld zł zwrócone do Skarbu Państwa. [[Oklaski]] [[Głos z sali: Brawo!]] Mówiliście, szanowni państwo, mamy tutaj w stenogramach, że komisja nic nie wyjaśni, że do niczego nie jest potrzebna. Tymczasem to przed komisją okazuje się, w jaki sposób wasza władza traktowała lokatorów, bezbronnych ludzi, powstańców warszawskich wyrzucanych do piwnic. [[Oklaski]] [[Głos z sali: Brawo!]] [[Nie krzycz. Nie kłam bezczelnie.]] [[Nie kłam.]] To dzięki tej komisji mogliśmy się dowiedzieć, jak przedmiotowo traktowaliście ludzi i że waszymi partnerami biznesowymi byli ludzie z mafii reprywatyzacyjnej. [[Oklaski]] To wreszcie lokatorzy, zwykli mieszkańcy Warszawy mówią: dzięki komisji po raz pierwszy poczuliśmy się podmiotowo, po raz pierwszy od lat ktoś w tym państwie chciał nas wysłuchać, po raz pierwszy. [[Od chrztu Polski.]] Szanowni Państwo! Mówiliście: komisja nic nie wyjaśni. Dzięki komisji dowiedzieliśmy się, że, że, że... [[Że, że, że...]] ...że były słupy, że były słupy. Za waszych rządów pozwalano, żeby słupy sprzedawały majątek narodowy. [[Głos z sali: Prezydenta Warszawy.]] Dowiedzieliśmy się, że były polecenia i od kogo padały polecenia dotyczące sprzedaży majątku narodowego. [[Za Kochalskiego.]] Dodatkowo, szanowni państwo, praca komisji weryfikacyjnej, i to pewnie najbardziej was boli, spowodowała, że prokuratura miała dodatkowe argumenty do wniosków aresztowych dla mafii reprywatyzacyjnej, które potem uznały sądy. To jest najlepszy efekt naszej pracy. [[Oklaski]] Szanowni Państwo! Wysoki Sejmie! Mówiliście: nikt nie będzie komisji uznawał, żadna instytucja państwa nie uzna takiego nadzwyczajnego ciała. Tymczasem, szanowni państwo, wygraliśmy większość sporów prawnych na różnych poziomach państwa polskiego w polskim porządku prawnym. Wygraliśmy spór przed NSA, nasze funkcjonowanie uznają NSA, WSA, sądy cywilne, a także organy wykonawcze polskiego państwa, w tym urzędy skarbowe. Wygraliśmy większość sporów prawnych z wami i to was najbardziej boli. [[Oklaski]] Szanowni Państwo! Wysoki Sejmie! Komisja weryfikacyjna metodycznie, konsekwentnie i systematycznie odkrywa kulisy złodziejskiej reprywatyzacji. Wiem, dlaczego dzisiaj protestujecie i chcecie odrzucić ten projekt ustawy w pierwszym czytaniu. Czy wiecie państwo, dlaczego? Bo komisja pokazała coś jeszcze: że rodziny waszych polityków zarabiały na reprywatyzacji. [[Oklaski]] [[Tak jest!]] To was najbardziej boli. Nie ma w tym żadnego przypadku, że akurat tam są rodziny ludzi z jednej partii politycznej. [[5 mln.]] Szanowni Państwo! Wysoki Sejmie! Można by było zresztą zadać sobie pytanie, czym różni się Polska za naszych rządów i czym różni się Polska za waszych rządów. [[Za Kochalskiego.]] [[Panie marszałku, to jest na temat?]] Za waszych rządów mafia reprywatyzacyjna rozwijała swoje skrzydła i wy uznawaliście, że mafia reprywatyzacyjna jest konstytucyjna, i wszystko było w porządku. Kiedy my rządzimy, wy twierdzicie z kolei, że organ, który walczy z mafią reprywatyzacyjną, jest niekonstytucyjny. [[Gdzie jest ustawa reprywatyzacyjna?]] [[Ustawę zaprezentuj.]] To jest właśnie wasz sposób myślenia, wasz problem polega też na tym. Wyobraźcie sobie, co powiedziała Hanna Gronkiewicz-Waltz, wiceprzewodnicząca waszej partii, pod presją prac komisji weryfikacyjnej. Powiedziała, że za waszych rządów, ona to przyznała, rozkradziono budżety inwestycyjne Warszawy na kilka lat. Za waszych rządów, przez was, Warszawa jest inwestycyjnie kilka lat do tyłu. Straciliśmy przez to, bo oddaliście pieniądze na inwestycje warszawiaków mafii reprywatyzacyjnej, co przyznała sama wasza przewodnicząca. [[Oklaski]] [[Głos z sali: Co ty pleciesz?]] [[Co to za propagandowe przemówienie?]] [[Rafał, weź mikrofon.]] Szanowni Państwo! Wysoki Sejmie! Jesteście w amoku, dlatego próbujecie odrzucić ten projekt ustawy o komisji weryfikacyjnej, ponieważ widzicie, że za naszych rządów złapaliśmy reprywatyzacyjną hydrę za łeb. [[Dobra, siadaj.]] Złapaliśmy reprywatyzacyjną hydrę za łeb. Za waszych rządów mafia reprywatyzacyjna lądowała na warszawskich salonach, za naszych rządów ląduje w aresztach śledczych i zakładach karnych. [[Oklaski]] [[Długo jeszcze?]] [[Brawo!]] [[Co to jest za przemówienie?]] [[Rafał, weź mikrofon.]] Wysoki Sejmie! Na końcu mówicie o tym, że komisja jest nieskuteczna. Pierwsza decyzja komisji weryfikacyjnej: ul. Twarda... [[Panie marszałku...]] [[Najlepszych ludzi rzucamy teraz.]] ...ostateczny wpis w księdze wieczystej i nawet Urząd Miasta Stołecznego Warszawy przeznaczył środki na odbudowę tam placówki edukacyjnej. Działa? Działa. I to was najbardziej boli. [[Oklaski]] [[Głos z sali: Brawo!]]
ParlaMint-PL_2021-12-08-sejm-43-4.u139	Pani Marszałek! Wysoka Izbo! Naprawdę ze zdziwieniem zobaczyłam, że obecny rząd odkrył, że jest coś takiego jak ubóstwo energetyczne. Jeszcze, co ciekawe, wiąże to ubóstwo tylko ze zużyciem energii elektrycznej i gazu, a tymczasem 70–80% wydatków stałych na utrzymanie mieszkania to wydatki na ogrzewanie i podgrzewanie wody. Mówimy tu o biednych, marznących dzieciach. A które biedne rodziny ogrzewają się prądem i gazem? Dlaczego tego w ogóle nie bierze się pod uwagę? Co dzieje się z projektami dwóch ustaw, które złożyliśmy w poprzedniej kadencji Sejmu, mającymi zabezpieczać przed rzeczywistym ubóstwem energetycznym poprzez dotowanie inwestycji w efektywność energetyczną ogrzewania i proponowanie skutecznej pomocy i zasiłków? Kolejny projekt (Dzwonek), zaktualizowany, senacki, leży w lasce marszałkowskiej. Nie musielibyście nic wymyślać, tam wszystko jest przygotowane, i to od dawna, wystarczy się wziąć do roboty. Jeśli sami nie potraficie, słuchajcie mądrzejszych. [[Oklaski]]
ParlaMint-PL_2021-02-17-senat-21-1.u338	Pan senator sprawozdawca przedstawił to tak, jakoby opinia ministerstwa była pozytywna. Otóż opinia ministerstwa w sprawie tego projektu, i z bólem to mówię, jest negatywna. Oczywiście kierunkowo bardzo dobrze, wszystkie instytucje państwa powinny być za tym, żeby kompensatę jako taką promować, żeby zwiększać świadomość społeczeństwa co do istnienia tego mechanizmu, jednak niestety ten projekt nie czyni zadość temu postulatowi, a to z kilku przyczyn. Pierwsza z nich, jak pan senator wskazał… Nie wyobrażałem sobie, przywołując rzecznika praw obywatelskich czy innych, że sami by wskazywali, że boją się odszkodowań za przewlekłe postępowanie. Otóż 6-miesięczny termin instrukcyjny, który, owszem, byśmy chcieli, żeby w praktyce sądowej absolutnie był dotrzymywany – wiemy o tym doskonale i pan senator sprawozdawca z racji swojego bogatego doświadczenia, także ministra sprawiedliwości, również o tym wie – byłby w wielu przypadkach niemożliwy do osiągnięcia, m.in. dlatego, że reformy wymiaru sprawiedliwości w ramach drugiego etapu nie zostały dokończone. I tutaj trzeba zwrócić uwagę na to, że rzeczywiście rodzi się pytanie o odpowiedzialność, także Senatu, za państwo. Otóż poziom roszczeń… Tak, wszyscy tego chcemy, to jest bardzo dobry kierunek, trzeba maksymalnie wspierać pokrzywdzonych przestępstwami we wszystkich możliwych przypadkach. Jednak w tym przypadku ten barwny przykład kosztów leczenia chociażby… To można osiągnąć, i to także jest w opinii ministra sprawiedliwości, przez zabezpieczenie, przez zwykłe zabezpieczenie, które w porządku prawnym, w polskim porządku prawnym funkcjonuje. Wiele innych zastrzeżeń co do legislacyjnej strony tego projektu zostało przedłożonych na piśmie. Ja bym chciał zwrócić uwagę na pewne ryzyko, które rodzi się, gdyby ten projekt znalazł uznanie najpierw Wysokiego Senatu, a później Sejmu. A mianowicie Fundusz Sprawiedliwości — pan senator wskazał, że to potoczna nazwa, ale nie, to jest nazwa ustawowa, a dokładnie nazwa skrótowa Funduszu Pomocy Pokrzywdzonym oraz Pomocy Postpenitencjarnej — nie ma osobowości prawnej, jest to jedynie wyodrębniony rachunek bankowy. Do tego jest on szczególnym funduszem celowym, którego przychody nie pochodzą wyłącznie ze środków publicznych, jak mamy do czynienia w przypadku takiego typowego funduszu celowego. I tutaj rodzi się poważne ryzyko natury systemowej, bo gdyby poziom kompensat wzrósł na tyle, że przekraczałoby to możliwości Funduszu Sprawiedliwości — daj Boże, oczywiście życzymy sobie takiej kwoty, żeby jak najwięcej pokrzywdzeni przestępstwami mogli otrzymywać — to rodziłoby się ryzyko co do tego, z jakiego źródła pokryć te dodatkowe zobowiązania. Bo o ile budżet państwa to jest miejsce, w którym można — oczywiście stosując odpowiednie metody planistyczne, zgodne z wytycznymi ministra finansów — takie środki zawrzeć, o tyle Fundusz Sprawiedliwości, jako wyodrębniony rachunek bankowy, takim miejscem nie jest. I czyniłoby to właśnie ten pomysł kontrskutecznym. Dodatkowo sprawy natury regresu czy różnych roszczeń rodziłyby poważne wątpliwości co do tego — a w tym projekcie ta sprawa nie jest ujęta — kto byłby podmiotem w ramach postępowania. Fundusz jako zwykły rachunek bankowy, wyodrębniony rachunek bankowy, jako szczególny fundusz celowy nie jest osobą prawną, więc w tej chwili, gdy mamy jednoznaczne statio fisci, byłby to prezes sądu rejonowego. Z kolei w przypadku zmiany, gdyby ten projekt znalazł uznanie na ścieżce ustawodawczej Sejmu, a potem ponownie Senatu, to rodziłoby się pytanie, kto byłby adresatem ewentualnych roszczeń, także roszczeń regresowych. To są 2 główne przyczyny, dla których minister sprawiedliwości – doceniając, jak mówię, właściwy kierunek co do rozpowszechniania informacji o tym, że instytucja kompensat dla ofiar, dla pokrzywdzonych, dla osób będących pokrzywdzonymi przestępstwami, istnieje – uznaje, że akurat rozwiązania tutaj zastosowane ciężko wprowadzić w życie z uwagi na uwarunkowania systemowe. A jednocześnie trzeba powiedzieć, że Fundusz Sprawiedliwości, mając także rolę we wspieraniu pokrzywdzonych przestępstwami, wypełnia tę swoją rolę, i to wypełnia… No, niech przemówią tu liczby, niech przemówią statystyki. Otóż do 2015 r. było to ok. 15 milionów zł dla ofiar przestępstw, dla pokrzywdzonych przestępstwami i było kilkanaście punktów w Polsce, tylko kilkanaście punktów – o, można powiedzieć, bardzo czy wręcz skrajnie lewicowej proweniencji, związanych z ruchem feministycznym – a w chwili obecnej w całej Polsce funkcjonuje ponad 350 ośrodków pomocy pokrzywdzonym. Przy każdym sądzie okręgowym czy właściwie w każdym okręgu sądowym jest wyłoniona organizacja, która takiej pomocy udziela, jednocześnie jest zobowiązana do prowadzenia punktu pomocy pokrzywdzonym. Każdy może się tam zgłosić. I to jest nasza wspólna sprawa. Gorąco zachęcam także Wysoki Senat, państwa senatorów, do tego, żeby promować działanie Funduszu Sprawiedliwości, bo tam ofiary, pokrzywdzeni przestępstwami mogą uzyskać pełną pomoc. I to nie tylko liczba punktów pomocy pokrzywdzonych o tym świadczy, ale i skala, czyli wzrost z 15 milionów, bo w tej chwili państwo polskie wydaje, w ramach Funduszu Sprawiedliwości, ponad 86 milionów każdego roku tylko na tę pomoc, przy czym nie liczę tu szeregu innych programów wieloletnich, które właśnie Fundusz Pomocy Pokrzywdzonym oraz Pomocy Postpenitencjarnej realizuje. Dziękuję uprzejmie.
ParlaMint-PL_2016-01-28-sejm-10-1.u235	Dziękuję. Przystępujemy do głosowania. Kto z pań i panów posłów jest za przyjęciem 9. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 451 posłów. Za głosowało 189 posłów, przeciw - 238, wstrzymało się 24 posłów. Stwierdzam, że Sejm wniosek mniejszości odrzucił. Przechodzimy do rozpatrzenia 10. wniosku mniejszości. Do pytania zgłosiła się pani poseł Genowefa Tokarska, Polskie Stronnictwo Ludowe.
ParlaMint-PL_2017-06-07-sejm-43-1.u207	Dziękuję bardzo. Panie Marszałku! Wysoka Izbo! Panie Ministrze! W imieniu Klubu Parlamentarnego Platforma Obywatelska przedstawię nasze stanowisko co do rządowego projektu nowelizacji Kodeksu postępowania w sprawach o wykroczenia. Rzeczywiście, jak pan minister i jak poseł przedmówca wspomnieli, zmiana proponowana przez rząd ma umożliwić sprawcom wykroczeń płacenie mandatów karnych w formie bezgotówkowej, za pomocą karty płatniczej lub innego instrumentu płatniczego, od razu na miejscu, w radiowozie lub bezpośrednio innemu funkcjonariuszowi, np. straży gminnej, jeśli oczywiście ten będzie posiadał terminal płatniczy. Przepis ten, który ma się znaleźć w art. 98 kodeksu, nie nakłada na policjantów obowiązku udostępniania terminala, funkcjonariusz musi jedynie poinformować, że jest możliwość przyjęcia mandatu w takiej formie na miejscu oraz podać koszty transakcji, ponieważ koszty związane z jej autoryzacją i przekazaniem na właściwy rachunek bankowy ponosił będzie ukarany. Przepis nie nakłada też na ukaranego obowiązku płacenia mandatu w tej formie. Może z niej skorzystać, ale nie musi. Obecnie przepisy przewidują trzy rodzaje mandatów: gotówkowy, kredytowany i zaoczny. Osoby stale mieszkające w Polsce otrzymują mandaty kredytowane lub zaoczne, które muszą wpłacić na wskazany rachunek bankowy. Mandaty gotówkowe płacone bezpośrednio funkcjonariuszowi wystawiane są jedynie cudzoziemcom. Jest to kłopotliwe wtedy, gdy osoba nie ma przy sobie polskiej waluty. Policjant nakładający mandat musi ją po prostu dowieźć do najbliższego bankomatu. Często jest to bardzo uciążliwe, szczególnie np. w przypadku kierowców ciężarówek. Po wejściu w życie tej nowelizacji każdy będzie mógł zapłacić mandat kartą. Generalnie więc proponowane zmiany zmierzają do uproszczenia i przyspieszenia postępowania mandatowego. Tak, panie ministrze, Klub Parlamentarny Platforma Obywatelska zamierza je oczywiście poprzeć, tym bardziej że za czasów rządów Platformy Obywatelskiej i PSL ten proces upraszczania został rozpoczęty. Mówię tu o możliwości wniesienia kaucji na poczet kary pieniężnej nałożonej przez Inspektorat Transportu Drogowego za pomocą karty płatniczej czy o zmianach w Ordynacji podatkowej, która dała możliwość płacenia kartami w urzędach skarbowych i innych organach administracji podatkowej, co znacząco obniża koszty poboru opłat. Oczywiście nasuwa się kilka pytań, które, mamy nadzieję, zostaną wyjaśnione lub rozwiązane w trakcie procesu legislacyjnego. Po pierwsze, z oceny skutków regulacji wynika, że wykonanie tych przepisów będzie następowało sukcesywnie, w zależności od tego, jak szybko funkcjonariusze zostaną wyposażeni w urządzenia do autoryzacji rozliczeń bezgotówkowych. W praktyce może to oznaczać, że przepis jest, a możliwość zapłacenia mandatu kartą będzie fikcją. Może to rodzić uzasadnione obawy o niedowład funkcjonowania skądinąd bardzo dobrego rozwiązania. Proszę zatem o wyjaśnienie, jak długo będzie trwało wyposażanie wszystkich podmiotów w terminale płatnicze. Po drugie, interesuje nas także, ile będzie kosztować wprowadzenie tych rozwiązań i jak zamierzacie państwo je sfinansować. Mówi się o 2 tys. przenośnych terminali dla samej drogówki. Czy to wystarczy i co z innymi podmiotami? Pytanie także o inne instrumenty płatnicze, które zostały tak ogólnie w ustawie zapisane. Rozumiemy, że jest to otwarcie furtki na przyszłość. Kiedy można się spodziewać możliwości płacenia za pomocą np. smartfona? I jeszcze jedno pytanie. Pierwotnie w projekcie pojawiło się wydłużenie terminów postępowania mandatowego. Panie ministrze, czemu wycofaliście się z tych przepisów? Panie marszałku, Wysoka Izbo, jak pewnie wszyscy dobrze wiemy, w tej kadencji standardem jest, aby najważniejsze ustawy, te ustrojowe również, wprowadzane były projektami poselskimi, szybko, bez obowiązku konsultacji z kimkolwiek, natomiast projekty mniej istotne - jak choćby ten, dotyczący przecież bardzo ważnych, ale z pewnością nie najistotniejszych zmian w naszym państwie - są projektami rządowymi. Pytanie, [[Dzwonek]] czy to nie jest tak, że właśnie tam, gdzie nie spodziewacie się państwo kontrowersji, jest projekt rządowy, a tam, gdzie te kontrowersje...
ParlaMint-PL_2019-01-16-sejm-76-1.u80	Pani Marszałek! Panie Ministrze! Uważam, że kultura, przyzwoitość, szacunek przemawiają za zapisem, że prezes Rady Ministrów może przyznać nagrodę specjalną osobie fizycznej - po zasięgnięciu opinii właściwego ministra. Moim zdaniem taka opinia w tym przypadku jest zbędna. Moje pytanie: Czy konieczny jest zapis o opinii? Dziękuję.
ParlaMint-PL_2019-07-10-senat-82-1.u170	Dziękuję. Pan senator Komarnicki. Proszę bardzo. [[Rozmowy na sali]] Proszę bardzo, proszę. [[Przepraszam, ja chciałbym tylko zapisać się do głosu. Ja zadałem 3 pytania.]] Aha, rozumiem. [[A, przepraszam…]] Rozumiem. Błąd pana sekretarza… [[Tak, absolutnie, wielki mój błąd.]] …do którego się przyznaje. [[Tak. Posypuję głowę popiołem.]] A więc teraz pan senator Pociej.
ParlaMint-PL_2017-10-19-senat-48-2.u159	Dziękuję bardzo. Czy są jeszcze jakieś pytania? Nie ma. Dziękuję bardzo, Panie Ministrze. Otwieram dyskusję. Proszę o zabranie głosu pana senatora Rulewskiego.
ParlaMint-PL_2016-09-21-sejm-26-1.u80	Panie Marszałku! Wysoki Sejmie! Panie Ministrze! Dobrze by było czasem móc spojrzeć panu w oczy, niechże pan siądzie bliżej, a nie ze wstydu chowa się pan w ostatniej ławce. [[Oklaski]] Bo warto, i chyba trzeba, na początek zadać pytanie: Kto wam to napisał? Kto wam napisał taką miernotę? No pyta o to nawet wasz guru podatkowy prof. Modzelewski. [[Oklaski]] W systemie poboru podatków chodzi o to, żeby oddzielić funkcję de facto usługową poboru podatków od milionów uczciwych podatników od funkcji prewencyjnych, kontrolnych skierowanych do oszustów. I taką ustawę przygotował rząd Platformy Obywatelskiej, m.in. na podstawie wielomiesięcznych prac międzyresortowego zespołu ds. oszustw podatkowych. Wyrzuciliście ją do kosza, wprowadzacie opresyjny system podatkowy, opresyjny system poboru podatków i chcecie kontrolować wszystkich podatników. Po pierwsze nie ma takiej potrzeby, bo nie są oszustami, po drugie nie da się tego zrobić i niestety poniesiecie klęskę. Pytanie, na które proszę odpowiedzieć na piśmie: Panie ministrze, czy w I półroczu tego roku wpływy podatkowe, w tym z podatku VAT, były wyższe niż zakładane w ustawie budżetowej? I czy to nie jest dowód na to, że instrumenty pozostawione przez poprzedni rząd zaczęły działać i funkcjonować dobrze? Więc, na Boga, dlaczego niszczycie coś, co po wielomiesięcznych analizach przygotowaliśmy, wprowadzaliśmy? Wy dokończcie to wprowadzać i nie róbcie po raz kolejny rewolucji w polskim państwie, bo Polacy nie chcą [[Dzwonek]] na to więcej patrzeć. Oczywiście ukłony dla celników. [[Oklaski]]
ParlaMint-PL_2016-02-18-senat-11-2.u223	Panie Marszałku! Wysoka Izbo! Ja pozwolę sobie tylko w drodze uzupełnienia wypowiedzi pana ministra Michałkiewicza, a przede wszystkim pani senator Sagatowskiej, która w sposób profesjonalny i czytelny przedstawiła nam planowane zmiany, podkreślić dwie sprawy. Ten projekt jest prawną formułą przeprowadzania zmian, które postulował obóz polityczny, który mam zaszczyt reprezentować jako przedstawiciel rządu pani premier Beaty Szydło. Dotrzymaliśmy słowa i w tej chwili pieniądze, które były przedmiotem konkursów, wrócą do Senatu, zostanie podtrzymana przedwojenna tradycja, jak również tradycja ostatniego 25-lecia. Drodzy Państwo, ja chciałbym tylko już, podkreślam, w drodze uzupełnienia zacytować ważne z punktu widzenia Ministerstwa Spraw Zagranicznych zdanie z uzasadnienia projektu. W uzasadnieniu tym czytamy: należy dodać, iż projekt ustawy nie ingeruje w przepisy stanowiące podstawę działań w zakresie współpracy z Polonią i Polakami za granicą podejmowanych przez organy władzy wykonawczej; projekt nie oddziałuje w żaden sposób na dotychczasowe i przyszłe działania tych organów. Myślę, że to będzie pewna odpowiedź na pytania, które się pojawiały ze strony państwa senatorów. Jeśli chodzi o wydatki konsularne, to ja serdecznie chciałbym z tego miejsca podziękować i senatorom Komisji Spraw Emigracji i Łączności z Polakami za Granicą, i w tej chwili pani senator za tę wypowiedź, bo ona świadczy o dobrej woli i odpowiedzialności. Odpowiadając na pytania, które tu padały, do ministra Michałkiewicza, powiem tak: myślę że one właśnie bardziej powinny być kierowane do MSZ. Kwota bez porównania mniejsza, stanowiąca niewielki ułamek tej kwoty głównej, którą mają konsulowie, to jest kwota, przede wszystkim, komplementarna wobec wydatków, które będzie rozdzielał Senat. Jednocześnie jest to też ważne narzędzie reagowania na bieżące potrzeby środowisk polskich za granicą. Zwróćmy uwagę, że konkurs odbywa się co roku. I konkurs się zamyka, a niekiedy pojawiają się nowe wydatki, nowe wyzwania. W tej chwili mogę państwu zdradzić, że jest choćby przypadek pożaru szkoły polonijnej w Norwegii. I tak naprawdę to cóż, procedura konkursowa się kończy… I w jaki sposób pomóc naszym rodakom tam? A to jest gra o to, czy szkoła będzie tam istniała, czy nie. Wiemy, że jest potrzebna. Tego typu wyzwania niekiedy pojawiają się na bieżąco i ta niewielka część jest właśnie po to, żeby władza wykonawcza mogła reagować na takie wyzwania i żebyśmy jako państwo polskie byli skuteczni. Podkreślmy jednak: największa suma, 60,5 miliona zł, o której mówiła pani senator, przechodzi do państwa. Państwo będziecie o tych strategicznych wydatkach decydować. Oczywiście my służymy cały czas pomocą, jesteśmy otwarci, zachęcamy do konsultowania się z Ministerstwem Spraw Zagranicznych. Dotrzymaliśmy słowa i wróciliśmy do procedury znanej większości z państwa z ostatniego 20-lecia. Dziękuję uprzejmie.
ParlaMint-PL_2018-11-08-sejm-71-2.u255	Pani Marszałek! Wysoka Izbo! Mam zaszczyt przedstawić stanowisko klubu Prawo i Sprawiedliwość w sprawie projektu ustawy zawartego w druku nr 2882, sprawozdanie to druk nr 2970. Omawiany projekt ustawy wyraża zgodę na dokonanie przez prezydenta Rzeczypospolitej Polskiej ratyfikacji Porozumienia między Rządem Rzeczypospolitej Polskiej a Rządem Rumunii o zakończeniu obowiązywania Umowy między Rzecząpospolitą Polską a Rumunią w sprawie popierania i wzajemnej ochrony inwestycji, sporządzonej w Warszawie dnia 23 czerwca 1994 r. Ustawa ta ma na celu doprowadzenie do zgodności obowiązujących umów z prawem Unii Europejskiej, aby uniknąć formalnych postępowań Komisji Europejskiej. Dochodzenie roszczeń przed międzynarodowym trybunałem inwestycyjnym było publicznie krytykowane, kosztowne i długotrwałe. Zawarcie porozumienia nie powinno wpłynąć na stosunki gospodarcze między Rzecząpospolitą Polską a Rumunią. Obecny poziom prawodawstwa oraz dostęp do powszechnego sądownictwa w sposób dostateczny zabezpieczają inwestorów zagranicznych. Pani Marszałek! Wysoka Izbo! Biorąc powyższe pod uwagę, Klub Parlamentarny Prawo i Sprawiedliwość będzie głosował za przyjęciem ustawy. Dziękuję bardzo. [[Oklaski]]
ParlaMint-PL_2019-05-09-senat-78-2.u84	Pani Marszałek! Wysoki Senacie! Mam zaszczyt przedstawić w imieniu Komisji Samorządu Terytorialnego i Administracji Państwowej ustawę o ratyfikacji Umowy między Rządem Rzeczypospolitej Polskiej a Międzynarodową Organizacją Policji Kryminalnej –Interpol dotyczącej przywilejów i immunitetów podczas 47. Europejskiej Konferencji Regionalnej, podpisanej w Lyonie w dniu 9 kwietnia 2019 r. To, co jest w tej ustawie zapisane, bardzo ładnie i kompetentnie omówiła moja szanowna przedmówczyni. Ja nie będę już tego powtarzał. Ustawa, którą przyjmujemy, jest bardzo, bardzo krótka. Wyraża się w niej zgodę na to, co… W tej ustawie jest to zapisane. Ona dotyczy tego, co będzie w Polsce podczas konferencji w Katowicach. Musi być ona przyjęta na czas tej konferencji. Dyskusja była bardzo krótka, można powiedzieć, że niewiele w tej dyskusji było powiedziane. Pan minister wyjaśnił wszystko bardzo krótko. Jest pełna zgoda ze strony komisji. Komisja jednogłośnie poparła przyjęcie ustawy. Podczas krótkiej dyskusji dowiedzieliśmy się takich ciekawostek, które… Mogę to podać. Jeśli chodzi o Interpol, to zrzesza on policje kryminalne ze 194 krajów. Chyba rzadko która organizacja zrzesza policje z tylu krajów. W konferencji w Katowicach będą uczestniczyć przedstawiciele ok. 50 państw. Na barkach głównie polskiej Policji jest to, aby w najbardziej należyty sposób ją przygotować i zorganizować. Padło pytanie ze strony pana senatora Florka, o to, czy nie można byłoby przyjąć jakiejś takiej uniwersalnej ustawy dotyczącej wszystkich konferencji, które są organizowane w Polsce. Chodziło o to, żeby wszystko było w jednej ustawie. Z odpowiedzi pana ministra wynikało jednoznacznie, że nie można tego zrobić tak ogólnie, że do każdej takiej konferencji trzeba intencjonalnie przyjąć ustawę. Stąd procedowana ustawa jest przyjmowana tylko na czas i na przebieg konferencji, która będzie w Katowicach. W imieniu komisji proszę o przyjęcie tej ustawy, która, tak jak wspominałem już, była przyjęta jednogłośnie. Dziękuję bardzo.
ParlaMint-PL_2018-02-27-sejm-59-1.u134	Dziękuję bardzo, pani poseł. Bardzo proszę, pani poseł Genowefa Tokarska, klub Polskiego Stronnictwa Ludowego - Unii Europejskich Demokratów.
ParlaMint-PL_2018-11-22-senat-67-2.u85	Pani Marszałek! Panie Senatorze! Tak jak zostało zapowiedziane już wcześniej przez pana premiera Morawieckiego, przez pana ministra Tchórzewskiego, rząd w tej chwili pracuje, jesteśmy na etapie uzgodnień międzyresortowych, ale również unijnych. Było takie spotkanie – dwudziestego szóstego to będzie kontynuowane – na temat rekompensat, które z tytułu wzrostu cen energii, czyli z przyczyn fundamentalnych, mogą się pojawić czy już się pojawiają w przypadku odbiorców indywidualnych, czyli taryfy G i tych odbiorców, którzy na poziomie tej taryfy odbierają energię elektryczną, jak również w przypadku małych i średnich przedsiębiorstw. Ta deklaracja, która padła – chodzi o to, by te rachunki nie wzrosły, by były zrekompensowane w ramach postępowania, które się w tej chwili odbywa – jest przedmiotem pracy rządu z takim harmonogramem, by do końca tego roku światło dzienne ujrzała uchwała, która ureguluje te kwestie.
ParlaMint-PL_2018-02-08-sejm-58-3.u130	Szanowny Panie Marszałku! Wysoka Izbo! Mam tylko możliwość zadania pytania, w związku z tym zadaję pytanie. [[Ale komu?]] Czy prawdą jest, że dzięki działalności poprzedniej koalicji sprowadza się w tej chwili do Polski kilkadziesiąt odmian genetycznie modyfikowanych nasion rzepaku, soi i kukurydzy do produkcji pasz i żywności? I czy prawdą jest, że jeśli te ziarna zostaną wysiane przez rolnika i wprowadzone na pole, to grozi mu zaoranie tej uprawy i mandat? Równocześnie jemy to wszystko. I jak teraz wygląda sytuacja? Czy prawdą jest, że w tej chwili, żeby wysiać takie nasiona, trzeba mieć zgodę ministra? [[Dzwonek]] [[Idź sobie, gdzieś drzewo wytnij.]] Czy prawdą jest... [[Poruszenie na sali]] [[Głosy z sali: Czas! Czas!]] ...że aby minister wyraził zgodę, trzeba mieć zgodę wszystkich sąsiadów w promieniu 30 km? I czy prawdą jest...
ParlaMint-PL_2019-11-19-sejm-01-3.u274	Pani Marszałek! Wysoka Izbo! Panie Premierze! W swoim exposé mówił pan o wzroście nakładów w minionym 4-leciu na służbę zdrowia z 70 mld do 104 mld. Mam do pana pytanie: Jakie rząd znajdzie rozwiązanie, sposób na zmniejszenie kolejek pacjentów do specjalistów? Jakie rząd znajdzie rozwiązanie, sposób na oddłużenie polskich szpitali? Jakie rząd znajdzie rozwiązanie, sposób na to, aby szpitale przestały się zadłużać? Mam też pytanie dotyczące infrastruktury: Panie premierze, kiedy droga Bydgoszcz - Toruń przestanie być drogą śmierci? Kiedy rząd zamierza zrealizować tę drogę? Mam też pytanie o pana obietnicę wyborczą w zakresie obwodnicy miasta Strzelna: Kiedy zostanie zrealizowana ta obwodnica? Do obwodnicy Strzelna dodałbym jeszcze obwodnicę Tucholi i Sępolna Krajeńskiego. Dziękuję bardzo.
ParlaMint-PL_2017-12-05-senat-51-1.u41	Panie Marszałku! Wysoka Izbo! W trakcie prac nad ustawą słyszeliśmy głosy apelujące o przedłużenie terminu wejścia w życie tej regulacji, tak aby banki i spółdzielcze kasy oszczędnościowo-kredytowe były zobowiązane do oferowania usługi podzielonej płatności od 1 lipca, a nie od 1 kwietnia. Wiele było tych głosów, wiele organizacji przedsiębiorców to postulowało i, jak się okazuje, same banki też wnoszą o wydłużenie tego terminu ze względu na konieczność dostosowania swoich systemów IT do prowadzenia tej działalności. Stąd też pozwalam sobie taką poprawkę złożyć w trakcie debaty. Druga poprawka, którą składam, to poprawka wprowadzająca do ustawy o usługach płatniczych regulację analogiczną do regulacji znajdującej się w prawie bankowym. Chodzi o to, aby umożliwić zastosowanie polecenia zapłaty także na rachunkach prowadzonych przez podmioty, które działają w oparciu o ustawę o usługach płatniczych. W zasadzie mówimy tutaj o uzupełnieniu funkcjonalności tego systemu w taki sposób, aby nie były wyłączone z możliwości oferowania split paymentu instytucje, które uczestniczą w systemie płatniczym w oparciu o ustawę o usługach płatniczych. Tak więc takie 2 poprawki pozwalam sobie złożyć. One są oczekiwane przez środowiska przedsiębiorców i sektor bankowy. Dziękuję bardzo.
ParlaMint-PL_2019-04-25-sejm-80-3.u528	Pani Marszałek! Panie Premierze! Pani Minister! Ja przede wszystkim chciałbym podziękować za wszystkie programy społeczne, ale podziękować dlatego, że wreszcie one docierają na wieś, wcześniej nie było takich możliwości. I chciałbym zadać pytanie: Jaki procent środków z programu 500+ wpływa do środowisk wiejskich, do rolników, na wieś i jaki będzie wpływał po wprowadzeniu programu 500+ na każde dziecko? Dziękuję bardzo. [[Oklaski]]
ParlaMint-PL_2017-10-18-senat-48-1.u152	Dziękuję bardzo. Panie Ministrze, ja pozwolę sobie jeszcze raz zadać to pytanie, które zadałem senatorowi sprawozdawcy. Chodzi mi o kwestię sposobu realizacji zgłaszania, o to, czy ten system będzie wydolny. Jak wspomniałem, to jest prawie 250 tysięcy osób i mamy w sumie 15 dni roboczych. Zakładając, że byłoby nawet 100 punktów, które mogłyby to realizować, to jest 170 na punkt, więc faktycznie wychodzi 3 minuty na 1 osobę. Stąd było moje wstępne pytanie. No może… Ale pan już wspomniał, że online to się nie może toczyć. Czy zatem nie byłoby dobre wydłużenie tego terminu? A może pan przedstawi jakąś modyfikację systemu zgłaszania, np. zwiększenie liczby punktów przyjęć? I kolejne takie moje… To już raczej oświadczenie. Pan minister pozwolił sobie tu zasygnalizować, jakoby cała Platforma była przeciwko tym rekompensatom i naprawieniu krzywd, których dokonało państwo polskie w minionej przeszłości. No, chciałbym zasygnalizować, że głosowanie w Sejmie chyba o czymś innym świadczy. Platforma głosowała za, a nawet więcej, chce rozszerzyć katalog osób uprawnionych o pracowników przedsiębiorstw górniczych, związanych z przedsiębiorstwami robót górniczych. W związku z tym będę składał z panem senatorem Misiołkiem stosowną poprawkę w tej kwestii, żeby to rozszerzyć, także żeby wydłużyć ten termin i żeby umożliwić nie tylko wypłatę jednorazową, ale aby było możliwe zróżnicowanie i jeżeli ktoś tej wypłaty jednorazowej nie chce, to żeby w dalszym ciągu była możliwość pobierania tego z ZUS. To tyle tytułem oświadczenia. Prosiłbym o odpowiedź w zakresie sposobu realizacji. Dziękuję.
ParlaMint-PL_2017-09-15-sejm-47-4.u136	Panie Marszałku! Wysoki Sejmie! Jednak zabiorę głos już w tej chwili. Pani poseł, nie można tak kłamać, nie można tak kłamać. [[Właśnie.]] Bardzo proszę, jeżeli mamy reformować, pracować dla Polski, pracujmy rzetelnie. [[Zejdź z mównicy.]] [[I kto to mówi?]] To jest projekt, który wywodzi się z trzeciego sektora, z organizacji pozarządowych. [[Gwar na sali, dzwonek]] [[Głosy z sali: Nieprawda.]] [[Nieprawda.]] W przeciwieństwie do państwa pracuję w tym sektorze od 30 lat, pracuję społecznie. To jest projekt, który wychodzi naprzeciw potrzebom organizacji pozarządowych, na ogół tych słabszych... [[Słyszeliśmy to na posiedzeniu komisji.]] ...tych lokalnych, tych, które dotychczas nie miały odpowiedniego wsparcia, także ze strony polskiego państwa, a obowiązkiem polskiego państwa jest racjonalizować funkcjonowanie społeczeństwa obywatelskiego. To nie jest projekt, który centralizuje. To nie jest projekt, który nie był konsultowany. Konsultacje były ponadprzeciętne. 6 tygodni konsultacji... [[6 godz.]] ...w których uczestniczyło ponad tysiąc osób na spotkaniach w całej Polsce. [[Nikt się z panem nie zgadza.]] Zorganizowaliśmy specjalne spotkania w poszczególnych regionach z przedstawicielami organizacji pozarządowych. Ponad 200 wniosków, z czego duża część została włączona do tego projektu. Zabrałem głos na początku tych pytań czy tej dyskusji, żeby ukrócić te pomówienia. To jest projekt, który jest popierany przez organizacje pozarządowe. [[Głos z sali: Nie jest.]] To jest projekt, który ma poprawić funkcjonowanie obywateli, zwiększyć obszar wolności dla polskich obywateli. Dziękuję bardzo. [[Oklaski]]
ParlaMint-PL_2017-10-12-sejm-49-3.u394	Dziękuję. Pani Marszałek! Panie Ministrze! Chciałbym zwrócić uwagę - już drugi raz to panu powiem i chciałbym, żebyśmy o tym pamiętali - że nie prowadzimy tutaj debaty nad priorytetami prezydencji maltańskiej ani nie rozmawiamy o Malcie i roli Malty. Rozmawiamy o półroczu w Unii i aktywności, udziale polskiego rządu w pracach w Unii Europejskiej. To jest przedmiotem debaty i proszę o tym pamiętać, mówić o tym, co wy robicie, a nie co robią Maltańczycy. To jest kwestia kluczowa. To jest jedyna szansa, kiedy w Sejmie rozmawiamy o naszej strategii unijnej. Panie Ministrze! Pana głos... Cenię pana równie mocno jak Rafał Trzaskowski, choć nie równie mocno jak Rafała Trzaskowskiego, ale równie mocno jak Rafał Trzaskowski, i chciałbym panu powiedzieć: pan służy złej sprawie, pan próbuje udowodnić nam, że rząd, który szczyci się swoim izolacjonizmem, podkreślający pewny narodowy charakter, niechcący uczestniczyć w działaniach wspólnotowych, który kwestionuje wspólnotowość czy wspólnotowy sposób podejmowania decyzji w Unii Europejskiej, który kwestionuje pomysły integracyjne Unii Europejskiej, a jednocześnie próbuje udowadniać nam, że swoją strategię europejską opiera na walce o wspólnotowości... Mówicie: No jak? Przecież my bronimy wspólnego rynku, wspólnych wartości. Nie da się. Trzeba tych wartości przestrzegać. Nie można wytykać palcami innych, jeśli samemu nie tylko nie jest się doskonałym, ale jeszcze jest się liderem rozbijania wspólnotowych postaw w Unii Europejskiej i polityki wspólnotowej w Unii. Liderem. Nie da się uprawiać takiej polityki. I to nie jest kwestia przekonania pana. To jest kwestia tego, że sprawy są za poważne, a wy próbujecie nam wmówić, że tej sztuczki dokonacie. To się po prostu nie uda. To nie jest kwestia porażki waszej polityki, to jest kwestia naszych strategicznych interesów. To jest rzecz kluczowa. Najciekawsze w tym, co pan mówił, było to, czego pan nie powiedział. Czy wyobrażał pan sobie, że po tym, co stało się w ciągu pół roku, pan nie wspomniał nic o procedurze art. 7? Komisja Europejska debatowała nad tą kwestią dotyczącą Polski. [[No i co z tego? Debatowała.]] Parlament Europejski wsparł Komisję Europejską, która zapowiada wszczęcie procedury art. 7. Ja nie panu, ale wam, posłowie PiS-u, może powiem, o co chodzi, co mówi ten artykuł. [[Ale co to ma wspólnego z...]] Na uzasadniony wniosek 1/3 państw członkowskich, Parlamentu Europejskiego lub Komisji Europejskiej Rada, stanowiąc większość 4/5 swych członków - Węgrzy wam nie pomogą - po uzyskaniu zgody Parlamentu Europejskiego, może stwierdzić istnienie wyraźnego ryzyka poważnego naruszenia przez państwo członkowskie wartości, o których mowa w art. 2. Słuchajcie, w Unii Europejskiej się o tym rozmawia. Parlament Europejski, w którym my też jesteśmy, wsparł Komisję Europejską. Grozi nam wszczęcie tej procedury. To będzie wstyd i ubezwłasnowolnienie Polski. Niech się pan mnie śmieje, bo pan nie rozumie tego, co robicie Polsce. Nam to naprawdę grozi. [[Pan głupoty mówi.]] Czy pan mógł, panie ministrze, przychodząc do polskiego Sejmu, nie wspomnieć o tej kwestii? Pan ma prawo do swojej oceny, ale jak pan mógł, mówiąc o tym półroczu, kiedy to wszystko się działo, po prostu o tym nie wspomnieć, tylko mówić nam o tym, jak Malta rozwiązuje swoje problemy migracyjne, nasze wspólne, europejskie, nie swoje. Panie Ministrze! Czy pan mógł nie wspomnieć o kwestii Puszczy Białowieskiej, o wyroku Trybunału, o decyzjach instytucji europejskiej? A pan przychodzi, mówi, opowiada pan o półroczu i pan o tym nie wspomina. Nie ma kwestii? Czy my jesteśmy strusie? Schowamy głowę pod siedzenie i nie ma kwestii? To jest rola Polski, to jest nasza polityka w Unii Europejskiej. Deklaracja rzymska - pan się tym szczyci. Przecież ta idiotyczna - nie boję się [[Dzwonek]] tego słowa użyć - prowokacja pani premier Szydło, która dzień przed deklaracją straszyła, że nie podpiszemy czegoś, jak nie wpisze się postulatów polskich... Ludzie patrzyli jak na ludzi dziwnych. Skąd wyście się wzięli? Po co ta demonstracja? To też osłabia naszą pozycję. Panie Ministrze! Jeżeli pan chce być traktowany poważnie, tę debatę pan traktuje poważne i Izbę pan traktuje poważnie, to pan nie może nam tutaj nie mówić o takich rzeczach, a opowiadać nam ogólniki, z którymi wszyscy się zgadzamy. Bardzo dziękuję. [[Oklaski]]
ParlaMint-PL_2021-02-25-sejm-26-2.u313	Pani Marszałek! Wysoka Izbo! Wiele tu mówiono o konsultacjach i o tym, czy one są, czy ich nie ma, o ich braku. Ale pragnę przypomnieć, że w tym przypadku to nie są zwykłe konsultacje. Unia Europejska wymaga, żeby to było przede wszystkim wspólne wypracowywanie reform, i by dopiero potem następowała realizacja tych reform w postaci wiązek projektów inwestycyjnych, które mają być przedłożone. Tymczasem, tak jak mówiła nam pani minister Jarosińska-Jedynak, resorty składały projekty. Do czego składały projekty, skoro tak naprawdę nie ma propozycji reform? Podobno reformy nie są potrzebne, bo Unia Europejska wskazała już nam w zaleceniach, co mamy robić. Były zalecenia, co robimy źle, ale nie było propozycji reform. Rozumiem, że premier, ten rząd ma jakiś pomysł na jakieś reformy, pod które zbierał te projekty. I następna rzecz, wracając do tematu, jest taka: nie wystarczą konsultacje na Zoomie, te projekty mają być po prostu wspólnie wypracowane. Następna kwestia: trzeba pamiętać, że ten program będzie finansowany z Funduszu Odbudowy, i na to składają się dotacje i pożyczki. Wprawdzie nie będzie to finansowanie pożyczkowe, jak w przypadku wcześniejszych projektów unijnych, tylko to państwo zaciągnie pożyczki, ale tymczasem te wiązki projektów, propozycje i pomysły dotyczące Krajowego Planu Odbudowy są zbierane tylko pod dotacje, a nie pod pożyczki. [[Dzwonek]] Ale nie da się wziąć tylko dotacji, a już pożyczki nie zaciągać, zwłaszcza że jeśli nie będziemy tego ratyfikowali i niedługo czas programu odbudowy minie, to może się okazać, że bez pomocy opozycji nie zostanie to uczynione i wszyscy stracimy pieniądze. Mam jeszcze jedną drobną uwagę. Bardzo proszę kończyć. Ja nie wiem, czy - już kończę - pan premier pamięta, że jest coś takiego jak rozporządzenie Parlamentu Europejskiego i Rady w sprawie ogólnego systemu warunkowości dla ochrony budżetu i określony w nim mechanizm uzależnia wypłaty wsparcia od przestrzegania praworządności. Jeśli przygotujecie ten Krajowy Plan Odbudowy w sposób nieprzejrzysty i nieodpowiedni, to nie będzie ani grosza dla nikogo. Dziękuję. [[Oklaski]]
ParlaMint-PL_2016-11-30-senat-31-3.u388	Dziękuję bardzo. Pani Marszałek! Wysoka Izbo! Otóż to wynika z tego, żeby dopuścić alternatywną możliwość przelewania środków, m.in. chociażby z płatności bezpośrednich, na rachunki SKOK. Nie wszyscy rolnicy posiadają rachunki bankowe, niektórzy posiadają rachunki w SKOK. Jest to jak gdyby unormowanie pewnych kwestii związanych z równym dostępem i możliwością przelewu środków na rachunki rolników, czyli beneficjentów. Dziękuję bardzo.
ParlaMint-PL_2017-03-23-sejm-38-2.u645	Panie Marszałku! Wysoka Izbo! Dzisiaj mam ogromny zaszczyt poinformować państwa, iż Karolina Farasiewicz, zawodniczka Klubu Sportowego Obuwnik z Prudnika, wraz z dwoma zawodniczkami z klubu Łucznik Żywiec sięgnęła po złoto w Halowych Mistrzostwach Europy w Łucznictwie, które odbyły się we Francji. Karolina Farasiewicz jest studentką Politechniki Opolskiej na kierunku wychowanie fizyczne na Wydziale Wychowania Fizycznego i Fizjoterapii. Karolina od dziecka mieszka w gminie Prudnik. Bierze udział w prestiżowych zawodach krajowych, a także międzynarodowych. Godnie reprezentuje nasz kraj, osiągając coraz to wyższe lokaty. Karolina jest również najlepszą łuczniczką w Polsce w kategorii młodzieżowej. Pamiętajmy, iż idee wnoszone przez sport wpływają nie tylko na rozwój fizyczny, ale przede wszystkim kształtują charakter sportowca. Ciężka praca i wytrwałość, jaką charakteryzuje się zawodniczka, przyczyniły się niewątpliwie do osiągnięcia tego sukcesu. Zwycięstwo to nie tylko potwierdzenie ogromnego talentu, klasy sportowej, lecz przede wszystkim świadectwo siły charakteru, waleczności i odporności psychicznej. I taka właśnie jest Karolina. Sukces młodych zawodniczek stał się powodem do dumy nie tylko dla klubu czy lokalnej społeczności z Prudnika, z którego ja również pochodzę, lecz przede wszystkim stał się dumą dla całego kraju. Naszym złotym zawodniczkom serdecznie gratuluję i życzę wielu kolejnych zwycięstw. Dziękuję. [[Oklaski]]
ParlaMint-PL_2016-07-21-senat-23-2.u156	Panie Marszałku! Wysoka Izbo! Panie Prezesie! Ja nawiążę do wątków edukacyjnych. Edukacja w IPN to edukacja w środowiskach, czyli bliskość IPN do środowisk, które można edukować. Region częstochowski, z którego pochodzę, miał swego czasu delegaturę IPN, ale ta delegatura została zlikwidowana – choć co prawda funkcjonuje tam jeszcze dwóch albo trzech pracowników. Ale chciałbym zapytać: Panie Prezesie, czy w sprzyjających okolicznościach widzi pan prezes możliwość restauracji delegatury w regionie częstochowskim? Region częstochowski to jest… Częstochowa to jest dwunaste pod względem wielkości miasto w Polsce i ten obszar do badań wydaje się istotny. To jest pierwsze pytanie. Jeśli pan marszałek pozwoli, to zadam od razu drugie pytanie. A drugie pytanie dotyczy grup rekonstrukcyjnych historycznych. Czy pan prezes przewiduje większe otwarcie Instytutu Pamięci Narodowej na grupy historyczne, rekonstrukcyjne, które dotykają okresu II Rzeczypospolitej, okresu międzywojennego, wojennego, dla których, jak się wydaje, takie wsparcie merytoryczne też byłoby niezwykle cenne? Dziękuję.
ParlaMint-PL_2018-03-08-senat-57-3.u47	Panie Marszałku! Wysoka Izbo! Panie Senatorze, mam zastrzeżenia co do definicji, która jest w art. 2 pkt 3. Te zastrzeżenia przenoszą się potem na art. 12, gdzie według mnie jest jakby powtórzenie tego samego błędu. Mianowicie ja przeczytam tę definicję z opuszczeniem rzeczy, które są według mnie nieważne. Kto to jest „sprzedawca żywności”? Jak należy to rozumieć? Otóż jest to: „podmiot prowadzący przedsiębiorstwo spożywcze w zakresie sprzedaży żywności w jednostce”… I tutaj wszystko jest jasne. I dalej: „lub jednostkach handlu detalicznego lub hurtowego o powierzchni sprzedaży powyżej 250 m² każda”. Co to oznacza? Jak ja rozumiem tę definicję? Dany sprzedawca będzie miał 10 sklepów o powierzchni po 300 m² każdy – w porządku, to jest sprzedawca. Ale jak sobie dołoży do tego, przepraszam, kurnik czy kiosk o powierzchni 10 m², to przestanie być sprzedawcą, bo każda z tych jednostek musi być o powierzchni co najmniej 250 m². Ja bym proponował zrezygnować zarówno w tym przepisie, jak i w przepisie przejściowym z tego określnika „każda”. Wtedy będzie jasne, że ten, kto ma przynajmniej jeden sklep o powierzchni 250 m², staje się sprzedawcą. Nie wiem, czy jasno się wyraziłem.
ParlaMint-PL_2018-02-06-sejm-58-1.u179	Dziękuję bardzo, panie pośle. Czy ktoś z pań i panów posłów chce jeszcze zgłosić się do zadania pytania? Jeżeli nie, zamykam listę. Bardzo proszę, pan poseł Paweł Bańkowski, Platforma Obywatelska. Czas na zadanie pytania - 1 minuta.
ParlaMint-PL_2017-02-10-sejm-35-3.u167	Szanowny Panie Marszałku! Panie Ministrze! Szanowni Państwo! Jak bumerang w wypowiedziach posłów Platformy Obywatelskiej wraca sprawa poparcia dla Donalda Tuska. Panie ministrze, zadaję pytanie, czy przewodniczący Donald Tusk zwrócił się z prośbą o poparcie do polskiego rządu. Nie jestem w polskim rządzie, więc nie chcę oceniać tej sytuacji ani się wypowiadać, co należałoby zrobić. Chcę tylko państwu przypomnieć, że w styczniu tego roku Donald Tusk straszył Polskę negatywnymi konsekwencjami. [[Wszystko jeszcze przed nami.]] Było to w kontekście uchwalania budżetu, ale tak czy inaczej była to niezwykle szkodliwa dla Polski wypowiedź. Przypomnę jeszcze jedną kwestię. Donald Tusk 3 dni przed wyborami w Stanach Zjednoczonych zamieścił na Twitterze wypowiedź swojej żony, że jeden Donald w polityce międzynarodowej wystarczy. Była to szkodliwa wypowiedź dla relacji Unii Europejskiej z przyszłą administracją prezydenta, który po trzech dniach okazał się być nowo wybranym prezydentem Stanów Zjednoczonych. Dziękuję bardzo. [[O Boże...]] [[Szkodliwa? Nie macie poczucia humoru. Ale sztywniactwo.]]
ParlaMint-PL_2018-05-09-sejm-62-2.u493	Dziękuję bardzo, panie pośle. I bardzo proszę przedstawiciela wnioskodawców pana posła Marcina Horałę o odniesienie się do pytań. Chciałam, żeby odniósł się pan do pytań, panie pośle.
ParlaMint-PL_2018-10-02-sejm-69-1.u160	Szanowna Pani Marszałek! Wysoka Izbo! Panie Ministrze! Zacznę od rządowego projektu, który dotyczy przede wszystkim zmian w podatkach dochodowych, a celem jest tu rzekomo uproszczenie prawa podatkowego. Według uzasadnienia zaproponowana nowelizacja jest zgodna z polityką 3 x P, czyli: przejrzyste, proste, przyjazne, ale większość tych rozwiązań jest pozbawiona tych cech. W konsekwencji ta nowela z pewnością nie będzie stanowiła zachęty do podejmowania aktywności, do prowadzenia działalności gospodarczej, mimo że tak usiłuje nas przekonać pan minister. Przedstawiony projekt w gruncie rzeczy potwierdza tezę, że rząd nie ma wizji systemu podatkowego ani wyznaczonych celów, jakie chce osiągnąć, że nie do końca wie, jak stymulować gospodarkę, jak przygotowywać także polską gospodarkę, przedsiębiorców na nadchodzący kryzys, o którym coraz częściej mówią ekonomiści. W zamian mamy bałagan legislacyjny. Dowodem na to jest chociażby art. 7 i nowelizacja do nowelizacji, nie wiem już która nowelizacja ustawy z dnia 27 października 2017 r. Przypomnę, co mówiłem już kiedyś: Cerujecie tak naprawdę to, co dopiero zacerowaliście, a minister Gruza obiecuje - pamiętam, jak obiecywał to z tej trybuny - że to już po raz ostatni. To świadczy nie najlepiej o jakości przygotowywanej przez was legislacji. Przejdę do szczegółów. Kwestią, która naszym zdaniem jest absolutnie nie do zaakceptowania, zwłaszcza w kontekście celów, o których mówił pan minister, jest rozliczanie wydatków związanych z używaniem samochodów osobowych przez przedsiębiorców, bo pod szyldem podwyższania limitu, a także określenia i ujednolicenia zasad wprowadza się dodatkowe obowiązki dla przedsiębiorców oraz de facto zwiększa się opodatkowanie wszystkich przedsiębiorców poprzez obniżenie możliwości rozliczenia kosztów do 75%. Powstaje pytanie, jak to się ma do haseł programu 3 x P: przejrzyste, proste i przyjazne, zwłaszcza jeśli weźmiemy pod uwagę fakt, że przecież przedsiębiorcy pracują nie w wymiarze 8 godzin dziennie, a często nocami, w niedziele, święta. Samochód zastępuje biuro, hotel, a szczegółowa ewidencja na potrzeby VAT w gruncie rzeczy nie jest prowadzona przede wszystkim z tego powodu, że przedsiębiorcom brakuje czasu na wywiązywanie się ze szczegółowych zapisów, a boją się oni narażać administracji skarbowej. W gruncie rzeczy to jest jedyna ewidencja, która musi być prowadzona przez podatnika, a nie przez biuro podatkowe, jak chociażby jest w innych kwestiach. To rozwiązanie jest skrajnie nieprzyjazne dla przedsiębiorców, a hipokryzją jest wskazywanie przez rząd, iż jest to przyjazne dla osób prowadzących działalność gospodarczą. Znacząca zmiana dotyczy obniżenia podatku CIT dla podmiotów, których przychody są niższe niż 1,2 mln euro. To sprawia wrażenie, jakbyście chcieli państwo wprowadzić to rozwiązanie na osłodę. Warto też zwrócić uwagę, że to dotyczy stosunkowo niewielkiej liczby przedsiębiorców: potencjalnie 400 tys. Jeśli weźmiemy pod uwagę skutki, to jest to 80 zł, 83 zł miesięcznie. Taka jest skala i korzyść podatkowa z tego wynikająca. Na uwagę zasługuje równocześnie fakt, że rząd w jednej ustawie mówi o limicie 1200 tys. zł, a już w kolejnej, nad którą za chwilę będziemy procedować, podnosi limit do 2 mln. Pytanie: Czy za chwilę znowu będziemy nowelizować zapisy? Czy to jest wynik bałaganu w Ministerstwie Finansów czy zwyczajne przeoczenie? Jeśli chodzi o wprowadzenie możliwości preferencyjnego opodatkowania dochodów małżonków, osób samotnie wychowujących dzieci, to jest to propozycja, która jest swego rodzaju odpowiednikiem przywrócenia terminu materialnego. I to jest rozwiązanie, które jest, jeśli dobrze pamiętam, zawarte w założeniach nowej Ordynacji podatkowej, nad którą pracuje Komisja Kodyfikacyjna Ogólnego Prawa Podatkowego. [[Dzwonek]] Czy nie lepiej byłoby wprowadzić ordynację jednak całościowo, a nie przenosić tylko niektórych zawartych w niej kwestii do przedłożeń ustawowych? Jeszcze tylko jedna kwestia. Chodzi o korzystanie z ulgi mieszkaniowej. Zwracam uwagę państwu na to, że wydłużenie tego terminu...
ParlaMint-PL_2015-12-02-sejm-03-1.u166	Panie Marszałku! Wysoka Izbo! Mam pytanie do pana prof. Lecha Morawskiego, profesora Uniwersytetu Mikołaja Kopernika w Toruniu, kierownika Katedry Teorii Prawa i Państwa na uniwersytecie, którego jestem absolwentem, rocznik 2003. Szanowny Panie Profesorze! Poseł wnioskodawca przywołał pana bardzo bogatą biografię. Przywołał również pana dorobek naukowy, wspominając, iż podręcznik pt. „Wstęp do prawoznawstwa”, który liczy kilkanaście edycji, jest niesamowitym kompendium wiedzy dla tysięcy prawników, którzy ukończyli studia prawnicze. Pozwoli pan, że zacytuję obszerny kawałek tegoż podręcznika: „Wspólne dla idei państwa prawa i rządów prawa jest przekonanie, że sprawowanie władzy musi się opierać na regułach prawa, a nie na kaprysie rządzących”. [[Oklaski]] [[Właśnie!]] [[Głos z sali: Ooo!]] Strona 199, wydanie 12. podręcznika akademickiego pt. „Wstęp do prawoznawstwa”. Panie profesorze, jaką wartość mają pańskie wydania akademickie, [[Dzwonek]] jaką wartość mają pańskie podręczniki... [[Głos z sali: Dużą!]] ...w kontekście zamachu na Trybunał Konstytucyjny, jaki PiS nam serwuje, w którym będzie pan, ani chybi, też brał udział? I co pan powie tysiącom polskich studentów...
ParlaMint-PL_2019-01-30-sejm-77-1.u102	3 lata temu hasłem wyborczym było 500+. 500+? Nie, 500?. [[Oklaski]] Dlaczego? Bo nie na pierwsze dziecko i nie dla samotnych matek. Dzisiaj mówicie: „Mama+”, „Mama 4+”. Nie, mama minus, bo te matki, które mają dzieci niepełnosprawne, pobierają dzisiaj świadczenie pielęgnacyjne... [[Proszę się nie powtarzać.]] ...a kiedy dziecko umiera, to co? Nie mają nic. Znowu wykluczacie, znowu dzielicie Polaków na... [[Głos z sali: A co było za waszych czasów?]] ...lepszy i gorszy sort i znowu oszukujecie. To są tylko wasze kłamstwa wyborcze, po prostu przedwyborcza propaganda. [[Poruszenie na sali, oklaski]] Polacy, matki nie oczekują od premiera Morawieckiego nagradzania za wielodzietność. [[Głos z sali: Proszę nie kłamać.]] Polacy, matki oczekują równouprawnienia. [[Głos z sali: A skąd pani poseł o tym wie?]] Czy rządowi PiS naprawdę zależy na rodzinach i matkach, czy tylko jest to zachęta do głosowania na PiS? [[Oklaski]]
ParlaMint-PL_2017-02-08-sejm-35-1.u61	Dziękuję bardzo, panie pośle. Pani poseł Krystyna Skowrońska. Nieobecna. Bardzo proszę, pan poseł Paweł Grabowski, Kukiz’15. Nie ma. Pani poseł Hennig-Kloska, klub Nowoczesna. Nie ma. Bardzo proszę, pani poseł Genowefa Tokarska, klub Polskiego Stronnictwa Ludowego. Jest.
ParlaMint-PL_2018-07-18-sejm-67-1.u132	Szanowny Panie Marszałku! Wysoka Izbo! Panie Ministrze! Dzisiejsza debata to kontynuacja pierwszego czytania, kontynuacja prac nad rządowym projektem ustawy o przekształceniu prawa użytkowania wieczystego gruntów zabudowanych na cele mieszkaniowe stosownie do druków nr 2673 i 2729. Poseł sprawozdawca, przewodniczący komisji zarówno na poprzednim posiedzeniu, jak i dzisiaj, a także moi przedmówcy i pan minister wielokrotnie podkreślali i uzasadniali cel wprowadzenia projektu. My jako klub parlamentarny stosownie do oświadczenia podczas pierwszego czytania widzimy celowość doprowadzenia do sfinalizowania prac legislacyjnych. Jest to bardzo ważny projekt i uważamy, że powinien być uchwalony. Niemniej jednak wnosząc... powtarzając praktycznie pewne kwestie, pozwolę sobie jeszcze raz dzisiaj zwrócić się do pana ministra, jako że to nie burzy porządku legislacyjnego, bowiem pan przewodniczący w imieniu klubu wniósł poprawki, nad którymi też będziemy debatować. A więc może pan minister zechciałby się nad tym pochylić? Chodzi mi o te samorządy, o to, co pan powiedział, że to będzie ubytek tylko 1–2% w budżetach samorządów. No, musi być, załóżmy... Jak pan to określił, to jest niewielka kwota dla samorządów. Ale po co dawać ten pretekst, po co nawet dawać ten pretekst, żeby w odczuciach... żeby powstawała myśl, że oto w kolejnym temacie rozwiązywanym na szczeblu rządowym znów na nas, samorządowców, spływają pewne, mniejsze bądź większe, ciężary? Tym bardziej, że - chcę podkreślić - pan z wielkim zaangażowaniem tego projektu bronił i mimo sytuacji, które były i w komisji, i na sali plenarnej, naprawdę stawał pan tutaj za nim i dawał, że tak powiem, twarz tym rozwiązaniom. A więc może jeszcze te kwestie. No i to, co podkreślałem też w pierwszym czytaniu - ta ulga. Dobrze, że jest 60% w pierwszym roku. Pomijam, że to jest rok 2019, nie komentuję tego. Ale w drugim roku, jeśliby organizacyjnie ktoś z mieszkańców, którzy tam zamieszkują, nie dał rady w pierwszym roku tego wykupić czy wnieść tej opłaty, a byłby w stanie to zrobić w drugim czy w trzecim roku, może dać mu szansę? Już pomijając te inne... Te odczucia moim zdaniem, jako tego, kto na co dzień na tej prowincji funkcjonuje od wielu lat czy dziesięcioleci, byłyby inne. A poza tym podtrzymuję to, co powiedziałem w pierwszym czytaniu, że będziemy za przyjęciem tego rozwiązania. Dziękuję. [[Oklaski]]
ParlaMint-PL_2017-12-08-sejm-53-3.u343	Przystępujemy do głosowania. Kto z pań i panów posłów jest za przyjęciem 18. poprawki, zechce... Przepraszam, pan poseł Jerzy Jachnik, klub Kukiz’15, tak? Jeszcze pan poseł zgłosił się do zadania pytania. Proszę bardzo. [[Głos z sali: Uuu...]] [[Koalicjant.]]
ParlaMint-PL_2017-07-26-senat-46-1.u270	Dziękuję bardzo. Zanim zadam pytanie, chciałbym powiedzieć, że zrobiło mi się trochę przykro, bo pan marszałek i pan senator sprawozdawca jakby zasugerowali, że ja zmyślam, że dostałem dużo e-maili… [[Nie, nie…]] [[Nie, ależ absolutnie wierzę. Ja tylko stwierdzam, że ja nie…]] Ja chętnie pokażę te e-maile. [[Ale ja państwu wierzę. Bardzo wierzę. Ze stuprocentową pewnością…]] Bardzo dziękuję, Panie Marszałku. [[Ja po prostu żadnego nie dostałem. Dostali je nie wszyscy senatorowie, tylko senatorowie Platformy Obywatelskiej.]] Rozumiem. [[No trudno. Ja nie dostałem. Koledzy też nie dostali.]] Dobrze. To mamy wyjaśnioną sprawę. Teraz przechodzę do pytania. Pytanie jest następujące. Wiemy o tym, że piętą achillesową władz w Polsce są ogólne plany zagospodarowania przestrzennego i że bardzo mało gmin je ma. W dużej ilości i często robi się plany cząstkowe, co jest przedmiotem różnego rodzaju sporów. W kampaniach wyborczych, zwłaszcza samorządowych, bardzo często pojawia się temat tego, czy władze danej gminy ulegają deweloperowi, czy nie, czy dopuściły zabudowę mieszkaniową tam, gdzie powinny być obiekty pełniące np. funkcje rekreacyjne, czy też nie. Czy ta sprawa będzie w tej ustawie jakoś rozwiązana, czy też możemy być świadkami sporów dotyczących tego, że mieszkania będą budowane na jakimś terenie, w przypadku którego samorząd pomocniczy czy mieszkańcy będą chcieli, żeby pełnił on inną funkcję, np. rekreacyjną? Czy takim sporom będą podlegały nieruchomości budowane w tym systemie? Bardzo dziękuję.
ParlaMint-PL_2017-07-12-sejm-45-3.u96	Pani Marszałek! Wysoka Izbo! Rządu nie ma, bo się wstydzi. Ministra transportu nie ma, bo się wstydzi. [[Jeżeli ktoś ma się wstydzić, to ty.]] Naobiecywaliście Polakom, a teraz nie jesteście w stanie tego sfinansować. 5 mld nie pójdzie na drogi, tylko normalnie na wydatki budżetowe. Kłamaliście, jak byliście w opozycji, kłamaliście, jak jesteście u władzy. Proszę państwa, przeciętnie Polak tankuje 1300 l, czyli wychodzi o 350 zł rocznie więcej przez wasze rządy. Każdy zapłaci 350 zł za tę podwyżkę podatków. A jeżeli ktoś jest właścicielem firmy transportowej... [[Kto to wyliczył?]] Prosta matematyka, przemnożyć. Jeżeli ktoś jest właścicielem firmy transportowej, ciężarówka będzie kosztowała go o 10 tys. zł rocznie więcej. [[Przy jakim przebiegu?]] Proszę państwa, to wszystko... Ważnym elementem składników inflacji są koszty transportu i właśnie cena benzyny. Zapłacimy za wszystko więcej, za mleko, za pieczywo, za mięso, za czekoladę, za alkohol, wszystko będzie droższe w wyniku waszej dobrej zmiany. [[A wycieczki?]] [[Głos z sali: Wycieczki też.]] Proszę państwa, najgorsze jest to, że po prostu tak kłamiecie. Tak kłamiecie. Teraz sugerujecie, że to nie będzie miało wpływu. Przypomnę wam waszego guru, który niedawno jeszcze, w 2011 r., mówił tak... [[Poseł Ryszard Petru odtwarza nagranie: Ponad połowa ceny benzyny to podatki. Rząd może je zmniejszyć. Ja obniżyłbym akcyzę, przez co spadłyby ceny benzyny, ale do tego trzeba odwagi i odpowiedzialności.]] Jarosław Kaczyński. Słyszeliście państwo? [[Głos z sali: Nie.]] Żeby obniżyć ceny benzyny, trzeba odwagi i odpowiedzialności. [[Benzyna była po 6 zł.]] [[Nie słyszałem, pani marszałek.]] Jarosław Kaczyński w 2011 r. mówił o tym. Mówił o tym, że obniżycie ceny akcyzy, a teraz - podwyższacie. Proszę państwa, zauważcie jedną rzecz: to jest kolejny podatek, który podwyższacie. Morawiecki - kłamczuszek. Mówił 1,5 tygodnia temu na waszym kongresie, że na szczęście wszystkie wasze realizacje obietnic nie są finansowane z podwyżek podatków. A jak jest naprawdę? Podwyższacie teraz akcyzę na paliwa. Ale wcześniej, proszę państwa, podwyższyliście składkę na ZUS. Od 1 stycznia każdy Polak przedsiębiorca płaci o 50 zł więcej na ZUS. W skali roku to jest 600 zł. To jest kolejny podatek, który wprowadziliście. 100 zł rocznie więcej płacimy za energię od 1 lipca 2016 r. To jest kolejny efekt dobrej zmiany, drogiej zmiany. I to jest wasza wina. Proszę państwa, mieliście obniżyć VAT. Obiecaliście obniżkę VAT-u po tym, jak Platforma go podwyższyła do 23%. Gdzie jest ta obniżka VAT-u? Dlaczego nie ma pani premier tutaj? Obiecała i skłamała. Za każdym razem - za każdym razem - oszukujecie Polaków. Oczekiwałbym, żeby wicepremier Morawiecki wyszedł na tę mównicę i przeprosił za słowa, które 1,5 tygodnia temu wypowiedział na waszym kongresie, że to nie z podatków. A wiecie, co mówili wasz minister Błaszczak i pani premier Szydło kilka lat temu? Że zawsze - zawsze - jest tak, że podwyżki akcyzy na paliwa przekładają się na wzrost cen dla Polaków. Uderzycie w najbiedniejszych, uderzycie w polskie firmy, które tak naprawdę ledwie wiążą koniec z końcem. Proszę państwa, a dlaczego nie jesteście w stanie... Zobaczcie, ile pieniędzy wpływa z akcyzy generalnie do budżetu - 30 mld zł. A z tego wydajemy tylko na remonty dróg 6 mld. Co robicie z pozostałymi 24 mld? Gdzie wydajecie te pieniądze? [[ZUS.]] Czyli dofinansowujecie... ZUS będzie miał jeszcze większe wydatki w tym roku, bo... [[Z czego ZUS? Mów, cwaniaczku.]] ...setki tysięcy emerytów przejdą na wcześniejszą emeryturę, bo obniżyliście wiek emerytalny, obniżając tym samym emerytury do poziomu głodowego dla wielu polskich kobiet. Panie pośle, o 1500 zł polskie kobiety będą miały niższe emerytury [[Oklaski]] przez rząd dyletantów z PiS-u, którzy nie umieją liczyć. [[Głos z sali: OFE.]] Proszę państwa, zauważcie jedną rzecz... Dlaczego nie możecie poszukać pieniędzy tam, gdzie one są? [[Na ziemię zejdź.]] Dlaczego nie możecie zlikwidować... Mamy Agencję Restrukturyzacji i Modernizacji Rolnictwa, Agencję Nieruchomości Rolnych, Agencję Rynku Rolnego. Dlaczego nie można tego połączyć? Dlaczego nie można połączyć ZUS-u z KRUS-em, likwidując olbrzymią armię urzędników? Dlaczego nie możecie oszczędności szukać tam, gdzie one są? Ile kosztuje administracja programu 500+? Prawie 1 mld zł. To są wyrzucone pieniądze. Dlatego brakuje wam pieniędzy na bieżące wydatki. Proszę państwa, zachowujecie się jak za Gierka. Rośnie dług i rośnie inflacja. Dzisiaj inflacja wynosi 1,5%, już 1,5% Przypomnę, jeszcze niedawno mieliśmy ujemny... to znaczy ceny malały. Za waszych rządów ceny już rosną, a będą rosły jeszcze bardziej, i skończy się tak, jak za Gierka. Nie będziecie w stanie sfinansować swoich obietnic wyborczych, [[Dzwonek]] a inflacja będzie tak wysoka, że Polakom będzie się żyło drożej dzięki drogiej zmianie. [[Głos z sali: Koniec kłamstw.]] Przeproście. Właśnie, skończcie z kłamstwem. [[Leć na Maderę.]] Apeluję do premiera Morawieckiego, żeby tu wstał, i do Kaczyńskiego, żeby tu przyszedł i przeprosił Polaków za swoje kłamstwa. Dziękuję bardzo. [[Oklaski]]
ParlaMint-PL_2021-06-10-senat-25-1.u150	Wnoszę o wyznaczenie komisjom terminu przygotowania dodatkowego sprawozdania – po zgłoszeniu poprawki – w celu przeprowadzenia trzeciego czytania projektu ustawy jeszcze na tym posiedzeniu.
ParlaMint-PL_2018-09-13-sejm-68-2.u443	Dziękuję, pani minister. Przystępujemy do głosowania nad całością projektu ustawy. Kto z państwa posłów jest za przyjęciem w całości projektu ustawy z druku nr 2839, proszę podnieść rękę i nacisnąć przycisk. Kto jest przeciw? Kto się wstrzymał? Głosowało 420 posłów. Za głosowało 419, nikt nie głosował przeciw, 1 poseł wstrzymał się. Sejm uchwalił ustawę o zmianie ustawy o sposobie ustalania najniższego wynagrodzenia zasadniczego pracowników wykonujących zawody medyczne zatrudnionych w podmiotach leczniczych oraz ustawy o zmianie ustawy o Państwowym Ratownictwie Medycznym oraz niektórych innych ustaw. Powracamy do rozpatrzenia punktu 18. porządku dziennego: Pierwsze czytanie komisyjnego projektu ustawy o zmianie ustawy Kodeks postępowania cywilnego. W dyskusji zgłoszono wniosek o odrzucenie projektu ustawy w pierwszym czytaniu, który poddam pod głosowanie. Pytanie zadaje poseł Andrzej Matusiewicz, Prawo i Sprawiedliwość. Proszę bardzo.
ParlaMint-PL_2016-10-20-sejm-28-2.u93	Dziękuję bardzo. Otóż jest tak, że prace trwają. Przypomnę, że w parlamencie jest jeszcze projekt ustawy, który pozwala na połączenie baz danych z ZUS-u i z urzędów skarbowych dotyczących właśnie tego elementu, czyli taka kwestia techniczna, jak będą wyglądały te stawki, na jakim one będą poziomie... Tak naprawdę będzie to mogło być wprowadzone, kiedy ustawa, którą szanowny parlament proceduje, zostanie ukończona. Wtedy rzeczywiście będziemy mogli dokładnie pokazać tę progresję, w taki sposób, że wyliczymy to, bazując na danych empirycznych. W związku z tym te wypowiedzi, jak rozumiem, odzwierciedlają pewnego rodzaju intencje, które dotyczą ram, w jakim kierunku prace nad jednolitym podatkiem powinny podążać. Na pewno podzielam intencję polegającą na tym, żeby przedsiębiorcy w Polsce płacili jak najmniej, żeby te koszty dla przedsiębiorcy były jak najmniejsze. Rzeczywiście to jest kluczowe z punktu widzenia wzrostu przedsiębiorczości, przyspieszenia wzrostu gospodarczego. Na pewno jest tak, powinno być również tak, że będziemy mieli do czynienia z pewnym solidaryzmem, jeśli chodzi o opodatkowanie, że bogatsi będą płacili nieznacznie więcej, tak żeby rzeczywiście pokryć koszt spadku wysokości opodatkowania najbiedniejszych. Celem tego podatku nie jest jakaś istotna rewolucja w strukturze. Chodzi o to, żeby podatki były sprawiedliwe w takim znaczeniu, żeby nie było tak, że ktoś, kto jest bardzo bogaty, zarabia setki tysięcy złotych miesięcznie, ma stawkę podatkową, która jest dla niego efektywnie niższa niż dla kogoś, kto jest przedstawicielem, powiedzmy, ma średni dochód. A w Polsce dzisiaj tak jest, że tak naprawdę realne, efektywne opodatkowanie, ten wskaźnik opodatkowania z uwzględnieniem stawek obciążenia ZUS-em, spada. Nie mamy do czynienia z progresją, ale z degresją. Nie jestem w stanie tak bezpośrednio odpowiedzieć na te wyliczenia z tego powodu, że ustawa, która jest procedowana w parlamencie, ugrzęzła na poziomie senackim przez zawieszenie na 2 tygodnie prac przez marszałka Borusewicza. W związku z tym w momencie, w którym ustawa zostanie przyjęta przez parlament, te dane, które są już przygotowane, zostaną połączone i bardzo szybko wszystkie wyliczenia zostaną zakończone. Dziękuję bardzo.
ParlaMint-PL_2017-01-11-senat-33-1.u272	Dziękuję bardzo. Obecnie senatorowie mogą zgłaszać trwające nie dłużej niż minutę zapytania do sprawozdawcy komisji. Czy ktoś z państwa senatorów pragnie zadać takie pytanie? Nie widzę chętnych. Bardzo dziękuję, Panie Senatorze…
ParlaMint-PL_2022-06-23-sejm-57-2.u322	Dziękuję bardzo. Proszę, pani poseł Joanna Frydrych. Nie ma. Pani poseł Urszula Augustyn. Także nie ma. Pan poseł Grzegorz Wojciechowski, Prawo i Sprawiedliwość.
ParlaMint-PL_2017-07-21-senat-45-6.u192	Dziękuję, Panie Marszałku. Panie Senatorze, pan jest jednocześnie wiceprzewodniczącym tej komisji. [[Niestety.]] Proszę mi powiedzieć, czy z powodu ekstraordynaryjnego trybu procedowania, ze względu na który komisja miała zaledwie kilka godzin na zapoznanie się z tym dużym, fundamentalnym aktem prawnym… Czy państwo w obrębie prezydium komisji próbowaliście wypracować jakiś model pracy, czy to wszystko było na polecenie kogoś z zewnątrz? Dziękuję bardzo.
ParlaMint-PL_2021-09-29-sejm-38-1.u344	Dziękuję bardzo. Pan poseł Krzysztof Paszyk, Koalicja Polska. A pani poseł z Platformy przypominam, że w okresie państwa rządów zdarzało się państwu w ogóle nie dopuszczać do pytań podczas drugiego czytania. [[Głos z sali: Ojej, ojej.]] Bardzo proszę, panie pośle.
ParlaMint-PL_2020-11-18-sejm-21-1.u241	Dziękuję bardzo. Wysoka Izbo! W imieniu mojego klubu mam zaszczyt przedstawić opinię o przedłożonym projekcie ustawy. Oczywiście nie będę go ponownie szczegółowo omawiać. Chcę tylko powiedzieć, że ten projekt wychodzi naprzeciw pewnym problemom sygnalizowanym, tzn. będzie szansa na utrzymanie, osiągnięcie ustawowo nałożonych na gminy poziomów recyklingu i przygotowania do ponownego użycia odpadów komunalnych, co sprawi, że gminy nie będą wydawać pieniędzy na kary, tylko będą mogły obrócić te pieniądze na prawidłowo prowadzoną, że tak powiem, gospodarkę odpadami. Projekt działa w kierunku obniżenia kosztów funkcjonowania i usprawnienia gminnych systemów gospodarowania odpadami komunalnymi, a także ułatwienia dostępu do instalacji przetwarzających odpady komunalne. Chciałabym tutaj podkreślić, że gminy przy dążeniu do osiągnięcia poziomów przygotowania do ponownego użycia i recyklingu odpadów komunalnych mają szansę corocznie analizować i monitorować strumień odpadów komunalnych przekazywanych do termicznego przekształcenia. To jest bardzo istotna zmiana, te 30% wprowadzone senackim projektem w 2014 r. ma szansę zniknąć dzięki uchwaleniu tej ustawy, ale proszę państwa, gminy, zarówno na poziomie gminnym, czyli wykonania gminnych planów gospodarki odpadami, jak i na poziomie wojewódzkim te kwestie, ten strumień odpadów może być monitorowany, czyli są narzędzia do tego, żeby po prostu utrzymać te parametry, które, że tak powiem, nakłada na nas prawo unijne. Kwestia, o której chciałabym jeszcze powiedzieć: mianowicie uchylenie art. 35b i 35c ustawy z 14 grudnia 2012 r. o odpadach nie wymaga regulacji jakichś kwestii intertemporalnych, bo te przepisy de facto nigdy nie zafunkcjonowały, tzn. nigdy nie wydano rozporządzenia na podstawie art. 35b ust. 4, tak że nie ma tutaj zagrożenia, jakiejś niejasności w przepisach. Chciałabym wrócić do kwestii, o której mówiłam jako sprawozdawca, mianowicie do pewnej niekonsekwencji, że dla lat 2025, 2030 i 2035 zgodnie z przyjętym sprawozdaniem komisji ustalało się te poziomy w ustawie, a w pozostałych latach w rozporządzeniu. To jest niekonsekwencja, na którą nam zwrócili uwagę legislatorzy. Mój klub wychodzi naprzeciw i w związku z powyższym w imieniu klubu Prawo i Sprawiedliwość składam poprawkę, która po pierwsze, odnosi się do zmiany drugiej w art. 1, czyli expressis verbis pokazuje poziomy przygotowania do ponownego użycia i recyklingu odpadów, które gminy powinny osiągnąć w poszczególnych latach. Konsekwencją legislacyjną tej zmiany jest również zmiana odnosząca się do zmiany trzeciej, do art. 5g, która powinna odpowiednio być zgodna. Ponieważ jako sprawozdawca przedłużyłam termin, teraz z kolei skracam. W imieniu klubu Prawo i Sprawiedliwość pozwolę sobie złożyć poprawki do przedstawianego projektu ustawy. Dziękuję bardzo, pani poseł. Pani Marszałek! Wysoka Izbo! To oczywiste, że klub Prawo i Sprawiedliwość będzie głosował za przyjęciem tego projektu ustawy. Dziękuję bardzo.
ParlaMint-PL_2018-07-10-senat-63-1.u49	Panie Marszałku, Panie Senatorze, nie było to tematem obrad komisji. Ja myślę, że pani minister odpowie ewentualnie w późniejszej debacie.
ParlaMint-PL_2017-07-26-senat-46-1.u150	Odpowiadając na pytanie pierwsze – już po raz trzeci – odczytam opinię, ponieważ część opinii została przedłożona Wysokiemu Senatowi na biurko, na biurko komisji. To były 4 opinie. Ale są też opinie, bo nie jesteśmy oczywiście zamknięci na świat zewnętrzny… My, z Prawa i Sprawiedliwości, jesteśmy na niego otwarci. W związku z tym zapoznałem się z opinią prezesa Zarządu Energa SA Daniela Obajtka. Ja ją odczytam, jeśli pan jej nie zna, Panie Senatorze. „Cieszę się, że parlamentarzyści dostrzegli nieprawidłowości w regulacjach prawnych dotyczących energetyki i uchwaloną nowelizacją naprawiono to, co już dawno trzeba było zmienić. Przyjęte rozwiązania są korzystne, umożliwią zwiększenie poziomu inwestycji – z korzyścią dla akcjonariuszy. Także nasi klienci mogą być spokojni, te regulacje prawne nie będą miały wpływu na cenę”, zatem powinni czuć się bezpieczni. „Nieprawidłowości w regulacjach prawnych dotyczących «zielonych certyfikatów» były sygnalizowane od początku mojego porządkowania w Grupie Energa. Dziwię się, że przez wiele lat nic nie zrobiono, aby rozwiązać narastające, wręcz patologiczne, problemy z «zielonymi certyfikatami»”. To jest odpowiedź na pytanie pana odnośnie do prezesów dużych koncernów. To jest Grupa Energa SA, trzeci koncern energetyczny, obsługujący 24% rynku. Podawać więcej danych, czy…
ParlaMint-PL_2016-07-21-sejm-23-3.u24	Szanowny Panie Marszałku! Szanowna Pani Premier! Wysoka Izbo! Proszę państwa, żeby dokonać reformy służby zdrowia w Polsce, nie można grać melodii tylko na jednym klawiszu, tylko trzeba zagrać całą melodię na wielu klawiszach. To się w tej chwili dzieje. Otóż równocześnie z pracami nad mapami potrzeb zdrowotnych, priorytetami regionalnej polityki zdrowotnej, wyceną, koszykiem, kryteriami kwalifikacji do poszczególnych świadczeń pracujemy również nad zmianą sposobu finansowania świadczeniodawców, tak żeby odejść od tych niechlubnych wzorców, które doprowadziły służbę zdrowia do tego stanu, w którym jest obecnie. [[Jakiego?]] Proszę państwa, jeśli chodzi o mapy potrzeb zdrowotnych, to one, zarówno jeżeli chodzi o opisanie demografii, epidemiologii, kadr medycznych, jak i infrastruktury, są próbą odwzorowania rzeczywistości w modelu. Natomiast IOWISZ dotyczy, de facto je konsumuje, informacji z map potrzeb zdrowotnych, z regionalnych priorytetów polityki zdrowotnej i jest narzędziem wspomagania decyzji, tzw. opinii o celowości, wojewodów, tak żeby mogli przygotowywać plany inwestycyjne. Te pieniądze z Unii, które są w tym szerokim, 12-miliardowym programie, de facto mają służyć przyszłym inwestycjom oraz inwestycjom w toku, które będą konsumowały środki unijne. To narzędzie stanowi taki piąty element, jest to element spajający wszystkie inne elementy, które zostały wcześniej zaprojektowane. Jak mówię, zwiększa to w sposób znaczący przejrzystość oraz racjonalność wydawania środków inwestycyjnych, żeby nie było sytuacji, kiedy buduje się dwa szpitale o tym samym profilu obok siebie albo kupuje się sprzęt, który potem nigdy nie jest rozpakowany i nigdy nie służy osobom chorym. Proszę państwa, w związku z tym IOWISZ oraz ta ustawa dotyczą przyszłych inwestycji, inwestycji planowanych oraz inwestycji w toku. Natomiast jeżeli chodzi o wycenę czy taryfikację świadczeń, to jest to zupełnie odrębny projekt. Oczywiście jeżeli ktoś planuje jakieś inwestycje, to liczy na takie, a nie inne przychody i przygląda się również taryfom świadczeń. Natomiast, proszę państwa, taryfy są narzędziem płynnym, tak samo jak zawartość koszyka jest narzędziem płynnym, i z pewnością nigdy nie będzie tak, że ktoś by zamroził zarówno taryfy, jak i zawartość koszyka. W związku z tym wydaje mi się, że akurat ta uwaga nie jest w pełni trafiona. Dziękuję bardzo.
ParlaMint-PL_2017-11-08-sejm-51-1.u382	Pani Marszałek! Wysoka Izbo! Rząd niniejszą ustawą chce ujawnić dane podatkowe ok. 4,5 tys. firm działających w Polsce. Jak to się ma do zapisanej w Ordynacji podatkowej tajemnicy skarbowej? Kolejna rzecz, która jest niebezpieczna w tej ustawie. Otóż jej zapisy nie uwzględniają naturalnych różnic w poziomie zysku i marży przedsiębiorstw i firm z różnych branż. Może to skutkować wprowadzeniem opinii publicznej w błąd i wywołać podejrzenie o unikanie opodatkowania. Chciałabym zapytać, dlaczego uwagi o podobnej treści słusznie zgłaszane w trakcie opiniowania projektu przez radę podatkową nie zostały uwzględnione. Dziękuję. [[Oklaski]]
ParlaMint-PL_2017-10-12-sejm-49-3.u502	Panie Marszałku! Wysoka Izbo! Po kolei. Zacznę od konkurencyjności gospodarki, proszę państwa. Pan poseł Janusz Cichoń pytał, jakie są przyczyny spadku konkurencyjności naszej gospodarki. Od niemal 2 lat ostrzegają przed tym przedsiębiorcy, przedstawiciele przedsiębiorców, prawnicy, ekonomiści i eksperci, także opozycja. Wszyscy mówimy jednym głosem, że wątpliwa legislacja za rządów PiS, która doprowadziła do chaosu i niepewności systemu prawnego i systemu podatkowego, jest tu główną barierą - jest to wskazywane przez przedsiębiorców - jeżeli chodzi o ograniczanie planów inwestycyjnych, rozwoju. Dane, które przytoczył poseł Janusz Cichoń, to są fakty. Światowe Forum Ekonomiczne wskazało, że spadliśmy o trzy pozycje w najnowszym rankingu konkurencyjności gospodarek narodowych. Analizowanych jest 137 krajów. I teraz patrzę na państwa z prawej strony i czekam na skandowanie: 8 lat, 8 lat, 8 lat. Przez 8 lat mimo kryzysu finansowego pięliśmy się w rankingu konkurencyjności w górę. A wystarczyły niecałe 2 lata, żebyśmy zaczęli spadać. [[Oklaski]] I to z jakiego powodu? Z powodu słabości instytucji, z powodu słabości państwa, na którą macie wpływ i której wy jesteście winni. Proszę państwa, nie obwiniajcie nikogo innego za ten stan, który jest obecnie. Dlatego też, żeby pomóc państwu i żeby odpowiedzieć na apele przedsiębiorców, którzy zwracali się również do pani premier Beaty Szydło, żeby przyspieszyć prace nad stanowieniem prawa, nad zasadami stanowienia prawa dla przedsiębiorców, złożyliśmy 31 lipca projekt ustawy, który zawiera bardzo konkretne rozwiązania popierające stanowienie prawa dla przedsiębiorców, który w efekcie wprowadzałby, jeśli byłby oczywiście przyjęty, jawność, pewność i przewidywalność skutków stanowienia prawa. Poza PiS wszystkie kluby i koła, które wczoraj brały udział w debacie w pierwszym czytaniu, poparły tę ustawę i chcą nad nią pracować. Proszę państwa, wszystkich ogarnęło wielkie zdziwienie, że PiS nie chce wysłuchać innych stanowisk, głosów o ważnych aspektach, że w ogóle nie chce nad tym pracować. A wiecie, szanowni państwo posłowie, dlaczego chcą to odrzucić? Wczoraj niewielu z was było tu obecnych, dlatego przeczytam, jak to uzasadniał poseł występujący w imieniu klubu PiS, bo to jest bardzo istotne i znamienne w ogóle dla podejścia rządzących: Klub PiS - cytuję - również dostrzega potrzebę uzupełnienia ustawy o swobodzie działalności gospodarczej, dlatego - uwaga, cytuję dalej - planujemy napisanie ustawy dla przedsiębiorców niejako od nowa. Pozwolę sobie w takim razie nie rozwijać kwestii związanych ze szczegółowymi rozwiązaniami, ponieważ w imieniu Klubu Parlamentarnego Prawo i Sprawiedliwość składam wniosek o odrzucenie w całości w pierwszym czytaniu poselskiego projektu ustawy. Proszę państwa, czujecie państwo to podejście? Czujecie tę groteskę? Odrzucamy. Dlaczego? Bo napiszemy swoją ustawę - może swojszą, może swojską. [[Ona jest gotowa, pani poseł, ja o tym mówiłam.]] Proszę państwa, nie sądzę, aby to było przejęzyczenie i niefortunna wypowiedź. To jest buta i arogancja władzy, i ignorancja absolutnie wszystkich innych głosów. Dzisiaj było to bardzo wyraźnie widać podczas informacji bieżącej, kiedy ˝niech jadą˝ nonszalancko rzucone w przestrzeń odnosiło się do lekarzy rezydentów. Za chwilę do nauczycieli, za chwilę do przedsiębiorców, bo wam nie jest potrzebny wolny naród, wam są potrzebni poddani wyznawcy. Stworzyliście model państwa bez żadnego trybu, z ręcznym sterowaniem, a w tej sali proces legislacyjny zamieniliście na legislacyjny proceder. [[Oklaski]] [[Głos z sali: Brawo!]]
ParlaMint-PL_2018-10-02-sejm-69-1.u58	Dziękuję bardzo. Pani Marszałek! Wysoka Izbo! Podczas posiedzenia Komisji Administracji i Spraw Wewnętrznych pojawiły się kolejne wątpliwości, które były wskazywane przez pracowników Departamentu Ratownictwa Medycznego i Obronności w Ministerstwie Zdrowia, które jakby pokazywały, że znów będzie potrzeba wprowadzenia zmian w funkcjonowaniu także innych jednostek, nie tylko w zakresie ratownictwa wodnego i górskiego, ale również współpracujących z ministerstwem spraw wewnętrznych i Ministerstwem Obrony Narodowej. Wtedy nie uzyskaliśmy jednoznacznej odpowiedzi, czy takie zmiany, takie nowele będą potrzebne i czekają nas kolejne zmiany, by bezpieczeństwo naszych obywateli nie było w żaden sposób zagrożone, po 1 stycznia 2019 r. Czy dzisiaj dostaniemy jednoznaczną odpowiedź, jak będzie wyglądała ta sytuacja? I jeszcze jedno pytanie. Chciałam zapytać o etap, chodzi o rejestr podmiotów współpracujących. Na jakim etapie się znajduje ten rejestr i czy jego funkcjonowanie w żaden sposób nie jest zagrożone i wszystko jest w odpowiednim czasie i odpowiednim miejscu? Pięknie dziękuję. [[Oklaski]]
ParlaMint-PL_2020-11-25-senat-18-1.u149	Mam pytanie do pana senatora Mroza jako sprawozdawcy mniejszości. Pan senator użył takiego sformułowania, że estoński CIT jest bardzo korzystny dla przedsiębiorców. Tu jest zgoda, ale polskie rozwiązania znacząco odbiegają od estońskiego pierwowzoru. Proszę więc o wskazanie różnic.
ParlaMint-PL_2019-07-04-sejm-83-2.u388	Panie Marszałku! Panie Premierze! Wysoka Izbo! Pytanie do wnioskodawców, jeżeli chodzi o odrzucenie projektu ustawy: Dlaczego nie chcecie pozwolić na to, żeby państwo polskie w sposób godny i właściwy uczciło pamięć bohaterów Westerplatte i wojny 1939 r.? Pozwólcie, że państwo polskie zbuduje tam prawdziwe muzeum plenerowe, które uczci tę pamięć. Nie będziecie się zajmowali Westerplatte tylko 1 września, bo tylko na tym wam zależy, by 1 września były tam obchody wybuchu wojny. Natomiast nie chcecie zbudować tam porządnego muzeum, z którego sami gdańszczanie i Polacy będą dumni. Pozwólcie nam. Zrobimy porządne muzeum, z którego będziecie dumni. Polacy będą z tego dumni. [[Oklaski]] [[Głos z sali: Brawo!]] [[Tak dumni jak z naszych sukcesów.]]
ParlaMint-PL_2017-12-06-sejm-53-1.u380	Bardzo dziękuję. Panie Marszałku! Wysoka Izbo! Ja też chciałem skierować te słowa do wszystkich tych osób, które nas dzisiaj oglądają, bo to jest kluczowa debata. Właśnie teraz PiS, niestety, ręka w rękę z panem prezydentem chce zniszczyć demokrację w naszym kraju. Nie dajcie się zwieść w tej chwili tym opowieściom dotyczącym kolejnego nowego wspaniałego premiera, pani Szydło, może pana Morawieckiego, bo to nie jest prawdziwa, być może delikatna twarz PiS-u. Prawdziwą twarzą PiS-u jest pan mecenas stanu wojennego, pan prokurator Piotrowicz, który w tej chwili niszczy demokrację. Chciałem o coś zapytać pana ministra, bo w lipcu, gdy te ustawy zostały zawetowane przez pana prezydenta, pan prezydent też mówił o tym, że trzeba porozmawiać z obywatelami, trzeba z nimi przedyskutować te projekty. Czy w taki sposób te projekty, które były dyskutowane na początku z Jarosławem Kaczyńskim, a później - nie wiadomo gdzie, nie wiadomo z kim, nie wiadomo, na jaki temat - z panem mecenasem Piotrowiczem, z prokuratorem stanu wojennego... Czy to są te szerokie konsultacje, o których zapewniał pan prezydent? Szanowni Państwo! Prezydent w lipcu obiecywał coś Polakom. Wszystkich was oszukał. Nie dajcie się zwieść. To jest tylko i wyłącznie cyniczna gra Jarosława Kaczyńskiego... [[Dzwonek]] [[Wicemarszałek wyłącza mikrofon, poseł przemawia przy wyłączonym mikrofonie, oklaski]]
ParlaMint-PL_2021-07-21-sejm-35-1.u343	Chciałam tylko podziękować wszystkim klubom parlamentarnym za pozytywną postawę, pozytywne podejście do omawianego projektu, co się rzadko zdarza w tej Izbie. Mam nadzieję, że zgłoszone poprawki także uzyskają poparcie. Dziękuję również pani minister za wyczerpujące odpowiedzi zarówno podczas prac połączonych komisji, jak i dzisiaj, podczas prac nad tą ustawą w Sejmie. Dziękuję bardzo.
ParlaMint-PL_2016-07-20-sejm-23-2.u170	Szanowny Panie Marszałku! Panie Ministrze! Wysoka Izbo! Zarówno organizatorzy publicznego transportu zbiorowego, jak i przewoźnicy świadczący przewozy pasażerskie zgłaszają wątpliwości co do możliwości wywiązania się z zadań w zakresie organizowania publicznego transportu zbiorowego. W związku z tym mam do pana ministra pytanie: Czy proponowane zmiany wpłyną pozytywnie, jeśli chodzi o jednakowe traktowanie firm transportowych? Czy nie będzie groźby monopolizacji rynku? Czy pan minister ma skuteczne pomysły na współpracę z jednostkami samorządu terytorialnego celem usprawnienia funkcjonowania publicznego transportu zbiorowego? Dziękuję.
ParlaMint-PL_2021-05-19-sejm-30-1.u300	Bardzo dziękuję, panie ministrze. Jeśli pan minister sformułuje taki wniosek, to postaram się go przeprowadzić na Prezydium Sejmu, bo uznaję go za bardzo słuszny. Dziękuję. Proszę teraz, aby w imieniu koła Konfederacja głos zabrał pan poseł Krzysztof Tuduj, a następnie pan poseł Dobromir Sośnierz.
ParlaMint-PL_2018-03-21-sejm-60-2.u306	Dziękuję. Zamykam dyskusję. Do głosowania nad uchwałą Senatu przystąpimy w bloku głosowań. Na tym zakończyliśmy rozpatrywanie punktów porządku dziennego zaplanowanych na dzień 21 marca br. Informuję, że zgłosili się posłowie w celu wygłoszenia oświadczeń poselskich. Czy ktoś z pań i panów posłów pragnie jeszcze wygłosić oświadczenie? Nie widzę. Zamykam listę. Proszę o zabranie głosu pana posła Stefana Romeckiego z klubu Kukiz’15.
ParlaMint-PL_2016-05-13-sejm-18-3.u141	Dziękuję panu posłowi. Sejm ustalił, że w dyskusji nad tym punktem porządku dziennego wysłucha 10-minutowych oświadczeń w imieniu klubów. Otwieram dyskusję. Głos ma pani poseł Alicja Kaczorowska, Prawo i Sprawiedliwość. Bardzo proszę.
ParlaMint-PL_2017-07-14-senat-45-3.u357	Panie Marszałku! Wysoka Izbo! Zauważam wśród naszych kolegów, a zarazem przeciwników, dziwne skamienienie w odniesieniu do tych i poprzednich ustaw dotyczących wymiaru sprawiedliwości, choć są wśród tych senatorów ludzie zaznajomieni z praktyką prawa, z jego praktycznym stosowaniem. Są to ludzie mający również długi staż parlamentarny, którzy walczyli o praworządność w kraju w trudnych czasach. Wyróżniam tu trzy przyczyny. Pierwsza to jakaś siła, która emanuje gdzieś spoza tego budynku i nakazuje milczenie. Druga to interes, który tu przeważa i zamyka usta nawet senatorowi Jackowskiemu. Trzecia to fakt, że się poddajecie, że nie macie argumentów. To oznacza, że nie stać was na szermierkę argumentami. Jestem z tego powodu rozżalony, a nawet dotknięty, bo moja niewielka wiedza prawnicza… bo nie mogę użyć argumentów, które pochodzą spoza tej sali, nie tylko od Biura Legislacyjnego, ale także od instytucji, wyjątkowo kompetentnych, którym minister odbiera mandat wypowiedzi albo zmniejsza znaczenie ich wypowiedzi. Myślę, że to wszystko składa się na takie porównanie, że prawu został wymierzony prawy sierpniowy, a właściwie prawy lipcowy. To taka analogia do lewego czerwcowego. Pan marszałek, przedłużając obrady w trybie łaski… To nie o panu, niech pan się nie boi, Panie Marszałku. Pan marszałek pozwoli nam dyskutować we wtorek nad kolejnymi ustawami – tym razem to będzie prawy podbródkowy – tym razem dotyczącymi Sądu Najwyższego. Ja twierdzę nieco inaczej niż moi koledzy, którzy skupili się prawnych aspektach – do których ja nie roszczę pretensji, bo nie mam takiej wiedzy, choć zaraz udowodnię, że inne akty niejako przemawiają za tym, żeby bronić tego stanowiska… Otóż twierdzę, że to się składa na pewien scenariusz. Na pewien, tak powiem, wielopak, którego byliśmy świadkami, gdy zapanowała w Senacie czarna noc grudniowa, gdy do tego konsekwentnie pan prezydent, wybitna postać prawnicza z wybitnego ośrodka prawniczego, pogubił się i w szlafroku naprędce podpisywał orzeczenia Trybunału, nieprawe orzeczenia Trybunału Konstytucyjnego i nominacje, pogubił się, gdy potem nie wiedział jak korzystać z prawa… [[Panie Marszałku! Może by jednak zadbać o powagę Izby? Pan senator przytacza takie sformułowania, no, rynsztokowe zupełnie.]] [[Panie Marszałku, proszę zadbać o swobodę wypowiedzi!]] Proszę pana, jeśli to są rynsztokowe... [[Ale nie można, Jasiu, prezydenta obrażać.]] Są w Wikipedii, którą pan często cytuje jako wybitny profesor… [[No, kłamie pan oczywiście, słowo „często” to jest nieprawda.]] [[Nie można ograniczać swobody wypowiedzi!]] [[Ale ja ad vocem się zgłaszam.]] Często… Ostatnio słyszałem, że pan się posługiwał Wikipedią jako… Z tytułem profesora, oczywiście z PRL… [[Jasiu, nie można pana prezydenta obrażać.]] [[No, niechże pan nie będzie taki bezczelny...]] [[Senator Barbara Borys-Damięcka: Panie Marszałku!]] [[…bo zażądam, żeby pana usunięto z mównicy.]] [[Ale proszę nie przeszkadzać!]] Może pan zażądać, tylko nie ma pan jeszcze takiej władzy, Panie Senatorze… [[Apeluję o obniżenie temperatury dyskusji.]] To było kiedyś, w PRL. [[W sprawie formalnej, Panie Marszałku.]] [[Senator Barbara Borys-Damięcka: Ale nie przerywamy wypowiedzi.]]
ParlaMint-PL_2019-12-12-sejm-02-1.u34	Szanowna Pani Marszałek! Wysoka Izbo! Koleżanki i Koledzy! Panie Ministrze! Usłyszeliśmy tutaj o kierunkach przesunięć, ale tak naprawdę nie usłyszeliśmy, na co dokładnie te środki mogą pójść. Chciałbym, panie ministrze, powiedzieć, że sytuacja w szpitalach powiatowych na Pomorzu Zachodnim jest katastrofalna. I to nie jest wina samorządowców. To są niedoszacowane procedury. Szanowni państwo, oczekuję jasnej odpowiedzi, czy te środki mogą pójść i pójdą również na szpitale powiatowe. Ale nikt nie powiedział tutaj, z tej trybuny sejmowej, że mamy też katastrofalną sytuację, jeżeli chodzi o subwencję oświatową. Jeżeli jest, szanowni państwo, tak dobrze, to pomóżmy tym samorządom, bo one dzisiaj biorą kredyty na funkcjonowanie. Naprawdę taka sytuacja jest. Bardzo o to proszę i apeluję o to. Dziękuję bardzo. [[Oklaski]]
ParlaMint-PL_2021-10-01-sejm-38-3.u216	Zamykam dyskusję. Marszałek Sejmu, po zasięgnięciu opinii Prezydium Sejmu, proponuje, aby Sejm skierował rządowy projekt ustawy o zmianie ustawy o rachunkowości oraz niektórych innych ustaw zawarty w druku nr 1570 do Komisji Finansów Publicznych w celu rozpatrzenia. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Ogłaszam 15 minut przerwy. [[Przerwa w posiedzeniu od godz. 14 min 29 do godz. 14 min 46]] Wznawiam obrady. Przystępujemy do rozpatrzenia punktu 34. porządku dziennego: Pierwsze czytanie rządowego projektu ustawy o zmianie ustawy - Prawo o ruchu drogowym oraz niektórych innych ustaw (druk nr 1504). Proszę sekretarza stanu w Ministerstwie Infrastruktury pana ministra Rafała Webera o przedstawienie uzasadnienia projektu ustawy. Bardzo proszę.
ParlaMint-PL_2017-07-26-senat-46-1.u335	Pani Marszałek! Wysoka Izbo! Panie Ministrze! Mam zaszczyt przedstawić sprawozdanie z posiedzenia Komisji Infrastruktury oraz Komisji Spraw Zagranicznych i Unii Europejskiej dotyczącego projektu opinii o niezgodności z zasadą pomocniczości projektu dyrektywy Parlamentu Europejskiego i Rady zmieniającej dyrektywę 2006/22/WE w odniesieniu do wymogów w zakresie egzekwowania prawa oraz ustanawiającej szczegółowe zasady w odniesieniu do dyrektywy 96/71/WE i dyrektywy 2014/67/UE dotyczącej delegowania kierowców w sektorze transportu drogowego COM(2017)278; druk nr 576. Wysoka Izbo, projekt tej opinii powstał na posiedzeniu Komisji Spraw Zagranicznych i Unii Europejskiej. Początkowo w wyniku tego posiedzenia miała powstać wyłącznie opinia, która byłaby kierowana w dialogu politycznym, czyli zwróciliśmy w tej pierwszej opinii uwagę tylko na zasadę proporcjonalności. Jednakże w toku dyskusji z uwagi na wagę problemu, który dotyczy pracowników delegowanych z sektora transportowego… Tu pragnę Wysokiej Izbie przypomnieć, że parlament bardzo konsekwentnie wspiera ministerstwo infrastruktury i polski rząd w tym, żeby w jak najszerszym zakresie regulacja rynku nie dotykała polskiego sektora transportowego. Niestety, w tej chwili te kolejne dyrektywy są jakby wymierzone w kraje, które nie do końca reprezentują tak wysoki poziom gospodarczy jak kraje starej Unii. My konsekwentnie temu się przeciwstawiamy, tym bardziej że dyrektywa, o której mówimy, może doprowadzić w efekcie do upadku znacznej części gałęzi transportu drogowego, który świadczy usługi na terenie całej Unii Europejskiej. Stąd oprócz opinii, którą skierowaliśmy w dialogu politycznym, proponujemy Wysokiemu Senatowi, już jako 2 komisje, Komisja Spraw Zagranicznych i Unii Europejskiej oraz Komisja Infrastruktury, przyjęcie opinie o niezgodności z zasadą pomocniczości projektu dyrektywy. W toku dyskusji podczas posiedzenia komisji na ten element w sposób szczególny zwrócił uwagę pan senator Obremski. Wypowiadali się także inni senatorowie. Gościem Komisji Spraw Zagranicznych i Unii Europejskiej był eurodeputowany Zdrojewski, który również stwierdził, że na forum Parlamentu Europejskiego strona polska jednoznacznie ma jedno zdanie razem z polskim rządem, że ta dyrektywa niekorzystnie wpłynie na rynek transportu w Polsce. Zasięgaliśmy także opinii ministerstwa. Pan minister Szmit, obecny na posiedzeniu Komisji Spraw Zagranicznych i Unii Europejskiej, stwierdził, że taka opinia o niezgodności ze zasadą pomocniczości może być istotnym wzmocnieniem politycznym w procesie negocjacyjnym polskiego rządu w toku negocjacji nad niniejszą dyrektywą. W związku z tym komisje, zarówno Komisja Spraw Zagranicznych i Unii Europejskiej na swoim wczorajszym posiedzeniu, jak i Komisja Infrastruktury oraz Komisja Spraw Zagranicznych i Unii Europejskiej na wspólnym posiedzeniu jednogłośnie przyjęły projekt tej opinii, który przedkładam Wysokiemu Senatowi i proszę o poparcie. Bardzo dziękuję.
ParlaMint-PL_2021-08-04-senat-28-1.u19	Panie Senatorze, bardzo proszę, bo już… [[Następna runda? Dobra, to zakończę i…]] W następnej rundzie. Bardzo bym prosiła… [[Panie Sekretarzu, proszę o zapisanie mnie do następnej rundy.]] Proszę bardzo, Panie Ministrze.
ParlaMint-PL_2020-10-27-sejm-20-1.u202	Dziękuję bardzo panu posłowi. Lista posłów zapisanych do zadania pytań liczy 17 osób. Jeżeli ktoś z państwa chciałby się jeszcze dopisać, to bardzo proszę. Jeżeli nie, to zamykam listę. Ustalam jednocześnie czas na zadanie pytania - 1 minuta. Jako pierwszą proszę panią poseł Krystynę Sibińską, Koalicja Obywatelska.
ParlaMint-PL_2021-09-15-sejm-37-1.u234	Panie Marszałku! Panie Ministrze! Prawda o tej ustawie jest taka, że w ogóle samorządów w niej nie wspieracie a fundusze im odbieracie. I gdybyśmy poszukali prostych analogii, to miliony złotych, które chcecie zabrać samorządom, po prostu przekażecie do samorządów, w których rządzą ludzie Prawa i Sprawiedliwości. Miasta w moim okręgu wyborczym na Kujawach: Inowrocław, Bydgoszcz, Żnin, Tuchola - one wszystkie stracą. Ale was to nie obchodzi, bo tam przecież nie rządzi nikt z Prawa i Sprawiedliwości. Gdyby rządził, to i pieniądze byście szybko znaleźli. Od 2020 r. solą w waszym oku jest samorząd terytorialny, dlatego że nie pozwolił wam przeprowadzić nielegalnych wyborów i sprzeciwił się autokratycznej władzy, która chciała za wszelką cenę te wybory przeprowadzić. Samorząd terytorialny, który powinien być ostoją demokracji, takim pozostanie. Szybciej wy skończycie rządzić, niż samorząd rozbijecie. Dziękuję bardzo. [[Oklaski]]
ParlaMint-PL_2016-01-28-sejm-10-1.u247	Dziękuję. Głos ma poseł Mieczysław Kasprzak, Polskie Stronnictwo Ludowe. [[Masz jeszcze czas.]] Przystępujemy do głosowania. Kto z pań i panów posłów jest za przyjęciem 15. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. Za głosowało 137 posłów, przeciw - 280, wstrzymało się 22 posłów. Stwierdzam, że Sejm wniosek mniejszości odrzucił. Przechodzimy do rozpatrzenia 16. wniosku mniejszości. Z pytaniem zgłasza się pani poseł Barbara Chrobak, klub Kukiz’15.
ParlaMint-PL_2022-04-12-senat-40-1.u343	Pani Marszałek! Szanowni Państwo! Ja już naprawdę bardzo krótko, bo uzasadniałem ten projekt obszernie. Proszę Wysoką Izbę o rozważenie przyjęcia tego projektu. Żałuję, że na posiedzeniu komisji, na kontynuacji tego posiedzenia, kiedy już przyjmowaliśmy konkretne propozycje, nie było przedstawicieli Ministerstwa Finansów. W tym miejscu dziękuję sekretariatowi Komisji Ustawodawczej, który dołożył absolutnie wszystkich starań, żeby zapewnić udział przedstawicieli rządu. Zaproszenia w tym zakresie były wysłane. Ja proszę o przyjęcie tego projektu. Gdyby się okazało – bo naprawdę doceniam różne projekty, inicjatywy rządowe, które się pojawiły – że część z tych rozwiązań jest zawarta w projektach rządowych… Gdyby Senat tę inicjatywę przyjął, to oczywiście można byłoby połączyć prace nad ewentualnym projektem rządowym i projektem senackim. Tutaj chodzi o przyjęcie pewnego rozwiązania np. w sprawie polskich przedsiębiorców, które jest potrzebne, jest oczekiwane. Szukajmy takich najlepszych rozwiązań. Uważam, że projekt senacki, który powstawał po dyskusjach z ekspertami – mieliśmy specjalne posiedzenie jednego z zespołów senackich, rozmawialiśmy z przedstawicielami różnych środowisk – to ciekawa, dobra propozycja. Jeżeli państwo ją zmodyfikujecie, ulepszycie, zmienicie, to absolutnie nikt nie będzie miał tu pretensji. Warto szukać takich rozwiązań, które będą wychodzić naprzeciw tym problemom, które dzisiaj mają np. polscy przedsiębiorcy.
ParlaMint-PL_2016-03-30-sejm-15-1.u16	Panie Marszałku! Wysoka Izbo! Panowie Ministrowie! Mam wielki zaszczyt przedstawić stanowisko Prawa i Sprawiedliwości odnośnie do tej rzeczywiście jednej z najważniejszych ustaw, nad jakimi ten Sejm proceduje. Zdaję sobie również sprawę z odpowiedzialności, jaka spoczywa na nas wszystkich, ponieważ sprawa dotyczy ustawy, na którą od lat czekają polscy rolnicy, która jest bardzo ważna również dla przyszłości naszego społeczeństwa, gdyż dotyczy ochrony polskiej ziemi rolniczej, która jest podstawą bezpieczeństwa żywnościowego narodu. Ziemia rolnicza na całym świecie, w Polsce również, jest dobrem, które kurczy się w zastraszającym tempie, dlatego jej ochrona jest dla nas szczególnie ważna. Rozumiem, że tak ważna rzecz, tak ważna sprawa, tak ważna ustawa jak ta, która dotyczy terytorium Polski, budzi wielkie emocje. Jednak to, co w ostatnich tygodniach miało miejsce na polskiej wsi, ilość kłamstwa przekazywanego rolnikom na organizowanych różnego rodzaju spotkaniach przekroczyła, moim zdaniem, wszelkie granice dopuszczalne w polityce. [[Oklaski]] Straszono rolników nacjonalizacją, tym, że jak w latach 50. zapewne ruszą trójki partyjne, żeby zabierać chłopu ostatnią krowę, rozorywać granice, zgarniać resztę zboża ze strychu. Taki przekaz budowany był dla polskich rolników: że nie będzie można przekazywać ziemi dzieciom, że nie będą... [[Tyż prawda.]] ...szanowane niezbywalne prawa własności, prywatnej własności, która jest przecież chroniona również konstytucją. Taki przekaz próbowano zbudować dla polskiej wsi. Ustawa, do której cały czas jeszcze zgłaszamy poprawki - pracowaliśmy intensywnie wiele, wiele godzin w komisji rolnictwa, zgłoszę również dodatkowe wyjaśnienia w postaci poprawek... [[Czyli też na kolanie pisana ustawa.]] ...które w sposób jeszcze bardziej klarowny, jasny wytłumaczą nasze intencje - jest to ustawa, na którą oczekują polscy rolnicy. Wprowadzamy rozwiązania, które chronią polską ziemię rolniczą, analogicznie jak ma to miejsce w wielu krajach zachodniej Europy. W uzasadnieniu, długim i szczegółowym, z którym zapewne wielu dyskutantów się nie zapoznało, podajemy również przykłady bardziej radykalnych, bardziej restrykcyjnych form ochrony gruntów w innych krajach Unii Europejskiej niż to, co proponujemy w Polsce. Ta informacja może jest potrzebna przede wszystkim tym, dla których prawodawstwo krajów starej Unii jest jakimś mitycznym wzorem do naśladowania, do tworzenia polskich przepisów. Ustawa chroni polską ziemię przed niekontrolowanym wykupem przez obcokrajowców. Zapewnia prawo rolników do prowadzenia gospodarstw rolnych, które są podstawą ustroju rolnego w Polsce, podstawą zapisaną w konstytucji. Zabezpiecza grunty państwowe przed spekulacją, która miała miejsce w ostatnich latach. Zapewnia niekwestionowane prawo właścicieli ziemi do swobodnego dysponowania nią w ramach stosunków rodzinnych, tj. dziedziczenia, spadków, darowizn. Nie wyklucza również możliwości przekazywania gruntów na cele nierolnicze - infrastruktury komunikacyjnej, jako tereny budowlane, przemysłowe. To my, proszę państwa, dajemy polskim samorządom wyjątkową władzę, prawo decydowania o tym, w jakich kierunkach ma się rozwijać każda gmina. Chcemy tą ustawą przeciwdziałać chaosowi urbanistycznemu, temu niekontrolowanemu, podnoszonemu bardzo mocno przez samorządowców bałaganowi, który często jest związany z budownictwem na wsi. Ta ustawa spełnia szereg praktycznych, utylitarnych celów, nie tylko związanych bezpośrednio z gruntami rolnymi. Dlatego jestem przekonany, że będzie dobrze służyła polskiemu rolnictwu, będzie dobrze służyła polskiej gospodarce, będzie ważnym krokiem, chroniącym na wiele lat, może pokoleń, polską ziemię, która jest naszym cennym dobrem narodowym, jest dobrem nas wszystkich. Zgłaszam na ręce pana marszałka dodatkowe rozwiązania, nad którymi będziemy procedowali w komisji rolnictwa, które w sposób, jak już wspomniałem, jeszcze bardziej logiczny, przejrzysty pokazują intencje wnioskodawców, intencje rządu Prawa i Sprawiedliwości [[Dzwonek]] tak by nikt nie był zaskoczony, by nikt nie miał wątpliwości, jak wielkim dobrem jest ta ustawa. Dziękuję bardzo. [[Oklaski]]
ParlaMint-PL_2016-11-04-sejm-29-2.u41	Dziękuję bardzo, panie ministrze. Zamykam dyskusję. Marszałek Sejmu, po zasięgnięciu opinii Prezydium Sejmu, proponuje, aby Sejm skierował rządowy projekt ustawy o zmianie ustawy o podatku od towarów i usług oraz niektórych innych ustaw, zawarty w druku nr 965, do Komisji Finansów Publicznych w celu rozpatrzenia. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Proszę pana posła sekretarza o odczytanie komunikatów.
ParlaMint-PL_2021-12-09-sejm-43-5.u164	Dziękuję bardzo. Przystępujemy do tury pytań. Jako pierwszy pytanie zada pan poseł Grzegorz Lorek. Informuję, że ustalam czas na zadanie pytania - 1 minuta.
ParlaMint-PL_2017-07-26-senat-46-1.u81	Dziękuję, Panie Marszałku. Pani Senator, ja mam jedno pytanie, które niejako przewijało się tutaj, nasunęło mi się ono w trakcie czytania materiału, i drugie, na które nie wiem, czy pani będzie potrafiła odpowiedzieć, ale wtedy ewentualnie skieruję je do pana ministra. Chodzi mi o to, czy w trakcie posiedzenia komisji było uzasadniane to, dlaczego akurat tak szczególnie jest traktowane przedłużenie terminu wprowadzenia programu e-krew. Czym szczególnym on się charakteryzuje, czemu wybrano akurat 31 grudnia 2019 r. na wydanie rozporządzenia w tej sprawie? Czy to było przedmiotem posiedzenia komisji? I drugie pytanie. Ustawa reguluje dopuszczanie stosowania dokumentacji papierowej. Czy ma pani informacje… Czy ewentualnie było tematem posiedzenia komisji to, jakie ograniczenia wchodzą w rachubę i generalnie kiedy dokumentacja papierowa będzie zastąpiona dokumentacją elektroniczną, w jakim terminie, według jakiego harmonogramu? Dziękuję.
ParlaMint-PL_2016-12-15-senat-32-3.u66	Szanowny Panie Marszałku, Wysoki Senacie, Szanowny Panie Senatorze, w naszej ocenie… W pana pytaniu jest zawarta odpowiedź. Skoro jest to zmiana techniczna, to niezwłoczny termin jej ogłoszenia jest naturalną konsekwencją.
ParlaMint-PL_2017-04-21-senat-39-2.u244	Dziękuję bardzo. Czy senatorowie wnioskodawcy chcą jeszcze zabrać głos? W trakcie drugiego czytania wnioski o charakterze legislacyjnym zgłosili: pan senator Jan Żaryn, pan senator Leszek Piechota i pan senator Andrzej Misiołek. Pan senator Andrzej Misiołek, bardzo proszę.
ParlaMint-PL_2020-02-13-sejm-05-2.u321	Dziękuję, panie marszałku, za udzielenie mi głosu. Szanowni Państwo! Wysoka Izbo! Jestem posłem z Lubelszczyzny. Na Lubelszczyźnie jest ogromny problem ze szpitalami, jest zapaść w służbie zdrowia wywołana ustawą o sieci szpitali, która weszła 1 października 2017 r. Szpitale notują zapaść, zwłaszcza jeden, szpital im. kard. Stefana Wyszyńskiego w Lublinie. Szanowni Państwo! Jeśli nie dołoży się pieniędzy do służby zdrowia na szpitale, na oddłużenie, na zniesienie limitów, które nie pokrywają faktycznych kosztów, w tym kosztów płac, jeśli nie zadbamy o to, aby godziwie zarabiali lekarze i pielęgniarki, to lekarze, którzy są kształceni w naszym kraju, pielęgniarki również, odpłyną nam za granicę. Co jest ważniejsze od zdrowia i życia obywateli? Czy telewizja publiczna, czy zdrowie? Apeluję do rządu, aby przyjął ustawę i aby dołożył pieniędzy na ustawę, bo nie wystarczy uchwalić ustawy. Ważne jest to, aby znalazły się pieniądze na realizację ustawy (Dzwonek). I o to proszę i apeluję. Dziękuję bardzo, panie marszałku. [[Oklaski]]
ParlaMint-PL_2016-08-03-senat-24-1.u238	Pani Marszałek! Wysoka Izbo! Ustawa o dostępie do zasobów genetycznych i podziale korzyści z ich wykorzystania tworzy niezbędne warunki wykonania rozporządzenia unijnego nr 511, które wdraża w zakresie obowiązków użytkowników w Unii Europejskiej postanowienia protokołu z Nagoi. Ta ustawa wdraża te obowiązki w stopniu po prostu minimalnym, w takim, w jakim musi. I w związku z tym ustawa określa właściwości i zadania organów administracji publicznej w zakresie wykonywania przepisów właśnie tego rozporządzenia, a także zasady i tryb prowadzenia kontroli zgodności dostępu i wykorzystania zasobów genetycznych i tradycyjnej wiedzy związanej z tymi zasobami; określa zasady odpowiedzialności za naruszenie przepisów tego rozporządzenia; określa tryb wpisywania kolekcji zasobów genetycznych do unijnego rejestru kolekcji, zgodnie z wymogami rozporządzenia nr 511; ustanawia organ kontrolujący kolekcje już umieszczone w tym rejestrze kolekcji; określa przepisy dotyczące skutecznych, proporcjonalnych i odstraszających sankcji, wprowadzając administracyjne kary pieniężne za naruszenie postanowień rozporządzenia nr 511. Pani senator sprawozdawca dogłębnie scharakteryzowała tę ustawę, tak że tylko tyle miałem do dodania.
ParlaMint-PL_2016-10-21-sejm-28-3.u98	Dziękuję. Panie Marszałku! Wysoka Izbo! Mam pytanie do przedstawiciela wnioskodawców. Czy prawdą jest, że w samym roku 2015 ujawniono fałszywe faktury na kwotę ok. 80 mld zł, jak podaje Najwyższa Izba Kontroli? Czy prawdą jest, że w 2014 r. do państwowej kasy nie trafiła co czwarta należna złotówka z VAT-u? [[Oklaski]] Czy prawdą jest, że nasz kraj jest wśród najgorzej radzących sobie z tym problemem w Unii Europejskiej? Luka, jeżeli chodzi o wyłudzenia, w czasie rządów poprzedniej władzy wzrosła z niecałych 8% do 25% przy średniej wynoszącej ok. 15%. [[Oklaski]] Czy prawdą jest, że za kwotę, którą straciliśmy, można byłoby wybudować 1269 km autostrad... [[Na pewno.]] ...albo kupić 187 samolotów F16... [[I co jeszcze?]] ...bądź wybudować 6625 przedszkoli? [[Oklaski]] Czy prawdą jest, że przyjęcie tego projektu pozwoli skuteczniej zapobiegać tego typu praktykom? Dziękuję. [[Oklaski]] [[Powtarzasz się.]]
ParlaMint-PL_2021-05-13-senat-24-2.u134	Szanowna Pani Marszałek! Szanowni Państwo Senatorowie! Proszę państwa, będę tutaj mówić jako senator Rzeczypospolitej, jako kobieta i jako lekarka, bo ten omawiany dziś urząd dotyka w zasadzie tych wszystkich tematów. Przysłuchiwałam się uważnie pana autoprezentacji i w pierwszej połowie pana wypowiedzi prawie mnie pan przekonał, gdyż ja zawsze jestem otwarta na ludzi nauki, dobrze wykształconych, na osoby, które są ekspertami w swej dziedzinie. Powołał się pan na art. 208 konstytucji i na to, że rolą rzecznika praw obywatelskich jest stanie na straży wolności i praw gwarantowanych w konstytucji i w innych ustawach. Ale nie jest nią i nie może nią być osobista agenda światopoglądowa. Na to nie ma mojej zgody jako senatora Rzeczypospolitej. Nasz dzisiejszy kandydat, pan Bartłomiej Wróblewski, którego kandydaturę właśnie rozważamy, jest bez wątpienia kandydatem politycznym PiS i mógłby być na pewno rzecznikiem tej właśnie partii, ale z pewnością nie rzecznikiem praw obywatelskich. Jeśli Senat zaakceptuje tę kandydaturę, to rzecznikiem praw obywatelskich zostanie czynny polityk, w dodatku odpowiedzialny za upartyjnienie wymiaru sprawiedliwości oraz za największe protesty w III Rzeczypospolitej, bo jako współautor wniosku do Trybunału Konstytucyjnego wyprowadził tysiące polskich kobiet na ulice, i to w dobie pandemii COVID-19. Czy taki rzecznik będzie dbał o prawa kobiet w tym kraju, Polek? Mam wielkie wątpliwości, jeśli chodzi o odpowiedź na to pytanie. Nie chcę, abyśmy w Polsce mieli rzecznika praw obywatelskich, który będzie upolityczniony. I chcę zwrócić uwagę na to, że jedynie w ustrojach autokratycznych upolitycznia się taką funkcję, by stworzyć pozory dbania o prawa człowieka, podczas gdy decydenci realizują wyłącznie swoje partyjne i partykularne cele. Dzieje się to zawsze kosztem jednostki. Musimy mieć świadomość tego, że jeżeli nowy rzecznik praw obywatelskich będzie zależny od polityków, to będzie jedynie rzecznikiem milczącym, dbającym wyłącznie o fasadę praw obywatelskich, za którą bez przeszkód będzie się rozwijał autorytaryzm. Tego obawiam się jako Polka, jako lekarka i jako senator Rzeczypospolitej. Powtarzam: rzecznik praw obywatelskich nie może być ideologiczny ani polityczny. To w ogóle nie powinien być polityk, ale osoba ze środowiska wspierana przez obywateli, bez względu na przekonania partii rządzącej. Dziękuję bardzo. [[Oklaski]]
ParlaMint-PL_2017-04-20-senat-39-1.u133	Dziękuję bardzo. Przepraszam, ja nie do końca znam tę ustawę, ale mam pytania. Pierwsze jest takie. Czy wejście w życie tych wszystkich przepisów, dotyczących: a – odległości, b – własności, oznacza, że obecne sieci ulegną rozbiciu, pokawałkowaniu, obecni właściciele, którzy nie są farmaceutami, utracą to, czy to zostaje tak, jak jest? [[Podsekretarz Stanu w Ministerstwie Zdrowia Zbigniew Król: Zostaje tak, jak jest.]] Zostaje. Dobrze. Jeżeli więc zostaje tak, jak jest… Z tego, co czytałem, z różnych opracowań wynika, że w miastach nasycenie jest bardzo duże. Prawda? Tam w promieniu czy na obszarze o promieniu 500 m potrafi być 10 aptek. I rozumiem, że to zostaje. Dobrze. Ale problem jest i pan minister o tym mówił. Pan minister mówił, że jest problem w jakichś mniejszych miejscowościach, na wsi i że jak farmaceuta będzie właścicielem, to on będzie bliżej tych ludzi. A dlaczego dzisiaj nie jest bliżej? Przecież nikt mu nie broni zakładać tam aptek. [[Bo mu się to nie opłaca.]] Otóż to, prawdopodobnie mu się to nie opłaca, bo niby dlaczego nie, prawda? Mało tego, sieci też tam nie otwierają swoich aptek. Im też się nie opłaca. Czyli pańska odpowiedź, stwierdzenie, że gdy jedynie farmaceuci będą do tego upoważnieni, to oni pójdą na wieś, to jest chyba tzw. wishful thinking. Ja bym chciał widzieć w tej ustawie co innego, ja bym chciał widzieć np. jakieś zachęty, np. darmowy lokal, jakieś ulgi podatkowe itd. A tego nie ma. Tak więc ja tę pańską odpowiedź… Jeśli się pan ze mną nie zgodzi, to proszę to wyjaśnić. Ale ja tę pańską odpowiedź traktuję jako, no, powiedziałbym, nietrafiającą w sedno sprawy. Drugie moje pytanie jest następujące. Pan minister był uprzejmy powiedzieć, że rząd popiera tę ustawę, prawda? To skoro rząd… Czy pan wicepremier Morawiecki już nie jest członkiem rządu? Czy się coś zmieniło? Może ja nie wiem. No, bo on przysłał opinię negatywną. Może to są jakieś nowe obyczaje. Zechciałby pan minister to wyjaśnić? To jest drugie pytanie. No i trzecie. Adwokat, jak pan dał przykład, osoba zaufania publicznego… Tylko adwokat może prowadzić kancelarię adwokacką. No, dobrze. Ale nie słyszałem, żeby adwokat prowadził 4 kancelarie adwokackie, tylko prowadzi sobie jedną. A tutaj farmaceuta może prowadzić 4 apteki. Tak więc to nie są adekwatne przykłady. No i wreszcie, Panie Ministrze, jak ja przychodzę do apteki… Ja panu powiem szczerze: ja bywam w aptekach, różnych, i naprawdę nie wiem, czy one są sieciowe, czy niesieciowe. Zupełnie nie mam pojęcia. Mnie interesuje obsługa, mnie interesuje to, czy ten farmaceuta – bo tam, w aptece, są tylko farmaceuci, tam innych nie ma – coś mi doradzi, poradzi, wyjaśni, szybko, sprawnie obsłuży itd., itd. [[I cena.]] No, i cena, oczywiście, tak jest. W związku z tym, no, bardzo pana ministra przepraszam, ale cała ta ustawa to mi pachnie – przy czym słowo „pachnie” jest na wyrost – jakimś paskudnym lobbingiem. I tyle. Dziękuję. [[Przewodnictwo obrad obejmuje wicemarszałek Grzegorz Czelej]]
ParlaMint-PL_2020-08-17-senat-14-4.u53	Niestety, teraz nie jestem w stanie szczegółowo odpowiedzieć pani senator na to pytanie, ponieważ nie nadzoruję tego bezpośrednio. Jeżeli chodzi o zakłady poprawcze, a tym bardziej o MOW-y, to pozostaje to poza zakresem właściwości ministra sprawiedliwości. Mogę jednak powiedzieć, że w badaniach Instytutu Wymiaru Sprawiedliwości ten aspekt jest oczywiście uwzględniany. Rzeczywiście pochodzenie ze środowisk, w których mamy do czynienia z przemocą i z innego rodzaju przestępczością, jest oczywiście znaczące, jeżeli chodzi o wpływ na kryminalizację osób nieletnich. To jest niewątpliwe. W związku z tym wszelkie działania, również Ministerstwa Sprawiedliwości, ukierunkowane są właśnie na wsparcie tych środowisk i na przeciwdziałanie tego typu, jeżeli można się tak wyrazić, patologicznym zachowaniom.
ParlaMint-PL_2019-02-14-senat-73-2.u163	Dziękuję, Panie Senatorze. Informuję, że panowie senatorowie Ryszka i Mikołajczyk złożyli swoje przemówienia w dyskusji do protokołu. W związku z tym, że zostały złożone wnioski o charakterze legislacyjnym, Senat kieruje projekt uchwały do Komisji Ustawodawczej. Komunikaty.
ParlaMint-PL_2018-07-19-sejm-67-2.u521	Dziękuję. Pani Marszałek! Chciałem pogratulować przedstawicielom PiS na sali, ale nie tylko, czołowego propagandzisty, jakim jest niejaki Mateusz Morawiecki. Otóż Mateusz Morawiecki jako premier, kiedy dzisiaj występował tu podczas dyskusji nad punktem dotyczącym suszy, jej skutków i pomocy rządu, właściwie nie poświęcił tej kwestii nawet jednego zdania, poświęcił się natomiast wyłącznie krytyce, głównie PSL, bo oczywiście boi się, że na wsi przegra. Panie Premierze! Nie ma go. Myślę, że pan jest bardzo dobry, jeżeli chodzi o bajanie. Kiedyś był w Zakopanem taki Sabała, który siedział i opowiadał. Te opowieści nazwano sabałowymi bajaniami. Pan powinien zmienić nazwisko na Mateusz Sabała Morawiecki. Natomiast pytanie konkretne do ministra. W województwie małopolskim, na południu jest dzisiaj rzeczywiście katastrofa, bo prawie jest powódź. Czy znowu zostawicie samorządy same? [[Dzwonek]] Wody Polskie już są nieskuteczne. Czy podejmujecie jakieś szybkie działania w tej sprawie? Dziękuję. [[Oklaski]]
ParlaMint-PL_2022-01-12-senat-35-2.u88	Panie Marszałku! Wysoki Senacie! Liczba pytań, a zwłaszcza rozmaitych sugestii, jakie pojawiły się w dyskusji, zwłaszcza na etapie zadawania pytań, była tak ogromna, zaś nieścisłości tak obszerne, że będę musiał zastosować ogromne skróty, aby na część z nich odpowiedzieć, a zwłaszcza na te wątpliwości, które są kluczowe z punktu widzenia tej inicjatywy. Zacznę od tego, że to, co można powiedzieć pozytywnego o całym projekcie, to to, że pozytywna jest sama inicjatywa, inicjatywa, krótko mówiąc, przekształcenia więzienia na Rakowieckiej w instytucję muzealną. Ale od razu dopowiem, żeby nie było wątpliwości – liczyłem na to, że o tym powie pan senator Sławomir Rybicki – że ta inicjatywa, aby właśnie to miejsce stało się instytucją muzealną dedykowaną Żołnierzom Wyklętym, tj. nie tylko Żołnierzom Wyklętym, ale przede wszystkim im, to była inicjatywa prezydenta Bronisława Komorowskiego z 2014 r., ogłoszona 19 stycznia 2014 r. Wówczas bardzo szybko podjęliśmy dyskusję, jak powinna przebiegać realizacja tego projektu, aby można było go rzeczywiście zrealizować. Poparł go ówczesny minister spraw wewnętrznych Marek Biernacki, więc generalnie rzecz biorąc, można było powiedzieć, że inicjatywa nabrała pewnego kształtu, jeżeli chodzi o sam pomysł. Dodam od razu, że kilka miesięcy później byłem już w Parlamencie Europejskim, dlatego tego projektu nie byłem w stanie kontynuować, ale ponieważ realizowałem inne projekty muzealne, takie jak wspomniany Polin czy takie jak wspomniane Muzeum II Wojny Światowej, Pałac pod Blachą, Arkady Kubickiego, liczne prace remontowe na Wawelu czy też w Wilanowie etc., etc., mam pewne pojęcie, jak powinien wyglądać dobrze przygotowany projekt, o którym Senat powinien debatować. Otóż, po pierwsze, powinna być bardzo precyzyjnie określona powierzchnia wystawiennicza, przeznaczona zarówno na wystawy stałe, jak i na wystawy zmienne. Po drugie, powinny być także zaplanowane wszystkie elementy składające się na podstawowe – podkreślam: podstawowe – koszty utrzymania danego muzeum, abyśmy wiedzieli, ile ono będzie kosztowało po wybudowaniu i kto za to będzie odpowiadał. Kolejna sprawa – otóż planuje się liczbę odwiedzających, nawet z podziałem na tych, którzy są Polakami, czyli własnym społeczeństwem, jak i tych, którzy są gośćmi zagranicznymi, dlatego że to muzeum powinno być określone, jeżeli chodzi o cele i realizację pewnych projektów. My tego wszystkiego nie mamy. Wiemy notabene, że muzeum, generalnie rzecz biorąc, dysponuje powierzchnią ok. 32 tysięcy m², tak przynajmniej napisano w jednym z portali. 32 tysiące m² to oczywiście powierzchnia gigantyczna. No, powiem, że Polin, o którym parę razy mówiono, ma 12 tysięcy m², powierzchnia wystawiennicza Wawelu to 7 tysięcy m², Zamku Królewskiego w Warszawie – ok. 7,5 tysiąca m², Wilanowa – 4 tysiące m². Tu są 32 tysiące m² do dyspozycji. Jest tam 11 obiektów, w tym 4 do wyburzenia, i koszt realizacji tego całego przedsięwzięcia ma wynosić 700 milionów zł. No, powiem, że ja znam ceny wyburzeń i jak patrzę na te 4 obiekty przeznaczone do wyburzenia po kolei… No, to są ceny wynoszące 150–400 zł za 1 m². Wszystko to sobie jakoś szybko policzyłem i nie znajduję żadnego uzasadnienia, aby ten nowo stworzony obiekt, przecież nie w całości, bo projektowane jest wybudowanie tylko części, kosztował ponad 25 tysięcy zł za 1 m². Przecież to jest jakiś kompletny obłęd. Ale przejdę do dużo ważniejszych spraw, takich, które z mojego punktu widzenia są istotne. Bo trzeba pamiętać — i o tym mówiono — że państwo polskie, rząd ma już jedno muzeum. Muzeum Żołnierzy Wyklętych w Ostrołęce jest, przypomnę, muzeum państwowym. Ta inicjatywa powstała w 2013 r., ale — wbrew temu, co mówił jeden z senatorów — muzeum nadal nie jest otwarte. Można sprawdzić na stronie internetowej. Jest tam informacja kierownictwa tego muzeum, że Muzeum Żołnierzy Wyklętych w Ostrołęce nie jest jeszcze otwarte dla zwiedzających, a o terminie otwarcia będzie się informować drogą internetową. To jest oficjalne oświadczenie. Dodam od razu, że bardzo ciekawe jest też ogłoszenie, które się znajduje na stronie tego muzeum: „poszukujemy przewodników muzealnych”. Nie tak łatwo zbudować muzeum za 700 milionów zł i pozyskać staff, pracowników, którzy będą posiadać kompetencje kuratorów, kompetencje kustoszy, kompetencje tych, którzy odpowiadają za magazynowanie określonych zbiorów czy popularyzację historii. To jest wielkie i bardzo trudne przedsięwzięcie. Przypomnę, że Muzeum Żołnierzy Wyklętych, o którym wspomniałem, powstało w 2013 r. Jest rok 2022, a ono nie jest otwarte. Kolejna sprawa, dla mnie bardzo ważna, to dotychczasowe działania tego rządu. Otóż Muzeum Historii Polski miało kosztować ok. 300 milionów, wcześniej 270 milionów. Powstał wieloletni plan, który zmieniała pani premier Szydło, zmieniał Mateusz Morawiecki. Ono będzie kosztowało 1 miliard. Ja patrzę na te 700 milionów i wiem, znając działania tego rządu, że to będzie kosztowało 3 razy więcej, czyli 2 miliardy. Patrzę też na Muzeum Józefa Piłsudskiego, które notabene zaraz po otwarciu zostało zamknięte. Miało kosztować 90 milionów, potem 120 milionów, teraz mówi się o 250 milionach. Tak jak powiedziałem, po otwarciu zostało ono zamknięte. No, muszę powiedzieć, że jeżeli to jest tak nieprzygotowane, napisane po prostu na papierze nie wiadomo jakiej jakości… Ja się rzeczywiście denerwuję, bo wiem, w jakim stanie jest w tej chwili cały obszar kultury, jak bardzo jest on niedoinwestowany w wielu, wielu obszarach, i to pomimo ogromnych środków finansowych, jakie są w dyspozycji ministra. One niestety nie idą na tę kulturę, która się rozwija, tylko na tę kulturę, która jest za nami. Jeżeli nie uzyskamy właściwych proporcji pomiędzy inwestowaniem w przyszłość i kreatywność a inwestowaniem w przeszłość – notabene jestem za, ale to trzeba robić we właściwych proporcjach – to my zaczniemy się, krótko mówiąc, zwijać. I jeszcze kilka bardzo istotnych uwag. Otóż to jest druga instytucja państwowa poświęcona, tak jak powiedziałem, Żołnierzom Wyklętym. Trzeba byłoby się zastanowić, jak te 2 muzea będą funkcjonowały. Wspomniano tu o muzeum żołnierzy AK, muzeum samorządowym, prowadzonym przez miasto Kraków, prowadzonym przez samorząd województwa. To jest muzeum, w przypadku którego inicjatywa należała do samych weteranów wojennych. Mówimy o 1989, 1990 r. Początkowo ta instytucja – to był paradoks – mieściła się w starym Muzeum Lenina. Jest to instytucja, która przygotowywała się do inauguracji przez 10 lat, a do realizacji swoich zadań przez kolejne 8 lat. To jest naprawdę poważne wyzwanie. A jaki to jest projekt? To jest projekt rządowy? Nie, to jest projekt poselski. Rząd próbuje taką skróconą drogą doprowadzić do przekazania określonych kompetencji i uczynienia szefa IPN spadkobiercą projektu, jak wspomniałem, Bronisława Komorowskiego. To ma być realizowane bez jakiegokolwiek wstępnego, realnego, profesjonalnego planu muzealniczego. To nie jest dobra droga, to nie jest dobra ścieżka postępowania. Powiem to jeszcze raz, żeby nie było wątpliwości: ja jestem za tym, aby Żołnierzy Wyklętych upamiętniać. Mój stryj był Żołnierzem Wyklętym, przesiedział ponad 10 lat w więzieniach komunistycznych, i to w warunkach katastrofalnych, najgorszych, że tak powiem. Ale ja go znam. Jakby on usłyszał o tych 700 milionach, to na coś innego chciałby te pieniądze przeznaczyć. Część można by przeznaczyć np. na naszych weteranów z Afganistanu, z Iraku, którzy klepią biedę. Oni zapłacili gigantyczną cenę za służbę wojskową, a w obecnych warunkach, w obecnych czasach, nie mogą się nawet spotkać z ministrem obrony narodowej, nie mogą wyrazić swoich bolączek rozmaitych. Wiem także, że warto wzmocnić obecnie istniejące muzea, które bardzo często klepią biedę. W obecnych warunkach, przy obecnej inflacji już bym się martwił o to, jaki będzie rzeczywisty koszt funkcjonowania tych muzeów na koniec roku. Jeszcze parę spraw. Widzę, że limit czasu powoli mi się kończy, więc dopiszę się jeszcze na dodatkowe 5 minut później, a teraz dopowiem jeszcze 2 rzeczy, które z mojego punktu widzenia są bardzo istotne. Jesteśmy rzeczywiście w okresie bardzo trudnym – inflacji, drożyzny, źle skalkulowanych kosztów funkcjonowania instytucji kultury, z rozmaitymi bolączkami dotyczącymi kuratorów, kustoszy itd., itd. Ja bardzo się martwię o ich los w roku 2022. Uważam, że trzeba zrobić wszystko, aby w tym budżecie bardzo szybko dokonać korekt, tak aby ta nasza kultura, te instytucje prowadzone przez najwybitniejszych fachowców pod nadzorem ministerstwa kultury, bo to jest najwłaściwsze miejsce… [[Sygnał timera]] …najwłaściwszy adres, aby tym muzealnikom, krótko mówiąc, pomagać… Chodzi o to, aby pomóc im w tym roku, bo będzie im bardzo ciężko… [[Czas.]] Trzeba pamiętać, że kształtowanie właściwych kompetencji muzealników to nie jest rok czy dwa, to jest najczęściej kilkanaście lat. I o tym musimy pomyśleć już teraz. Dziękuję bardzo.
ParlaMint-PL_2019-04-11-senat-76-1.u18	10 krajów. Dziękuję bardzo. Czy są jeszcze jakieś inne pytania, poza moim pytaniem? Nie ma. TC „Otwarcie dyskusji” \l 2 \n Otwieram dyskusję. Informuję, że zapisał się pan senator Bogdan Klich. Bardzo proszę o zabranie głosu.
ParlaMint-PL_2016-07-19-sejm-23-1.u343	Dziękuję bardzo, panie pośle. Na pytania odpowie sekretarz stanu w Ministerstwie Energii pan minister Grzegorz Tobiszowski. Bardzo proszę.
ParlaMint-PL_2020-05-28-sejm-12-2.u150	Pani Marszałek! Wysoka Izbo! W sprawie inwestycji infrastrukturalnych na Żywiecczyźnie, Podbeskidziu i ziemi cieszyńskiej mieliśmy prawdziwy festiwal obietnic ze strony przedstawicieli PiS-u. Najlepiej wam wychodzi propaganda, lecz nie realizujecie tego, co obiecaliście. Priorytetowa inwestycja, którą należy wykonać, to odcinek drogi ekspresowej S52: Bielsko-Biała - węzeł Suchy Potok - Wadowice - Głogoczów - Kraków, czyli tzw. Beskidzka Droga Integracyjna. Świetnie obiecywaliście. Kolejna rzecz to dobudowa drugiej jezdni drogi ekspresowej S1 na odcinku Żywiec - węzeł Soła - węzeł Przybędza, 8 km, z uwagi na wzrastający ruch samochodów ciężarowych. Następna inwestycja: dokończenie rewitalizacji linii kolejowej nr 139 Katowice - Zwardoń na odcinkach Bielsko-Biała Główna - Bielsko-Biała Lipnik z dobudową drugiego toru oraz Wilkowice Bystra - Łodygowice - Żywiec, z dobudową również drugiego toru, i Cięcina - Zwardoń. Kolejna ważna inwestycja: rewitalizacja linii kolejowej nr 97 na odcinku Żywiec - Jeleśnia - Sucha Beskidzka. Nie można również zapomnieć o dofinansowaniu na rewitalizację linii kolejowej nr 190 na odcinku [[Dzwonek]] Bielsko-Biała - Skoczów. Dziękuję bardzo, pani poseł. Panie Ministrze! To są konkrety. Nasz region czeka na te inwestycje. Dziękuję bardzo, pani poseł. Niestety, nie dajecie rady. Nie dajecie rady. Jeszcze raz. [[Oklaski]]
ParlaMint-PL_2016-04-12-sejm-16-1.u170	Panie Marszałku! Wysoka Izbo! Projekt ustawy o zmianie ustawy o gwarantowanych przez Skarb Państwa ubezpieczeniach eksportowych oraz niektórych innych ustaw jest regulacją przede wszystkim istotną z punktu widzenia sprawnego i efektywnego budowania systemu instytucjonalnego wspierającego rozwój gospodarczy kraju. Projekt dokonuje zmian przede wszystkim w organizacji instytucji wspierających gospodarkę i przedsiębiorców. Instrumentem czy dokumentem, który jest podstawą tego działania, a który wskazuje właśnie te kluczowe kierunki długofalowego rozwoju identyfikujące jednocześnie pewne bariery tegoż rozwoju, jest plan na rzecz odpowiedzialnego rozwoju przyjęty przez rząd 16 lutego br. Dlaczego zwiększa się wpływ ministra rozwoju na te instytucje? Przede wszystkim zależy nam na tym, żeby uporządkować wsparcie udzielane przez państwo polskim przedsiębiorcom. To krok w kierunku popatrzenia na potrzeby przedsiębiorcy kompleksowo z szerszej perspektywy. Obecnie można powiedzieć, że dominuje takie patrzenie produktowe, czyli np. KUKE ma swoje ubezpieczenia, a PARP posiada różne instrumenty dotacyjne, natomiast one wspólnie nie zawsze stanowią system wzajemnie uzupełniających się instrumentów, m.in. z powodu zdywersyfikowanego nadzoru nad tymi poszczególnymi instytucjami. Omawiane zmiany w związku z tym to wstęp do tego, żeby całościowo spojrzeć na wsparcie przedsiębiorców właśnie od tej strony instytucjonalnej i opracować, a następnie wdrożyć także nowe technologie czy zdobyć nowe rynki właśnie przy wsparciu tychże instytucji. Zmieniony system nadzoru zagwarantować ma przede wszystkim zintensyfikowanie działań na rzecz przemysłu krajowego czy realizacji inicjatyw o charakterze innowacyjnym, jak również stworzenia właśnie tego otoczenia instytucjonalnego rozwoju gospodarczego, w tym także czy nawet przede wszystkim wzmocnienie ekspansji zagranicznej polskiego biznesu przy efektywnym wykorzystaniu zarówno środków krajowych, jak i zagranicznych, a także wsparcie inwestycji krajowych. W tym celu właśnie niezbędne pozostaje stworzenie zmienionego modelu prowadzenia działań rozwojowych w tej sferze właśnie instytucjonalnej. Jego podstawę będzie stanowił sprawnie funkcjonujący system zintegrowanych instytucji czy zintegrowanego nadzoru, oparty na funkcjonalnych powiązaniach między poszczególnymi instytucjami rozwoju sektora państwowego przy silnym wsparciu i współpracy ze strony instytucji nauki, edukacji czy biznesu. Jakie dalsze działania w stosunku do tych instytucji planowane są przez rząd, w tym przez ministra rozwoju, w przypadku uchwalenia ustawy? Zostaną przede wszystkim podjęte działania, to w zasadzie już się powoli dzieje, dotyczące zmapowania ofert wszystkich produktów i programów instytucji, co do których następują zmiany w nadzorze, np. poprzez zidentyfikowanie wszystkich strumieni finansowania wspierania eksportu. Wniesiony pod obrady Wysokiej Izby projekt ustawy stanowi, tak jak powiedziałem na początku, właśnie przede wszystkim etap w procesie budowania zintegrowanego i funkcjonalnie powiązanego mechanizmu instytucji nadzorowanych przez ministra rozwoju jako narzędzi wspierających rozwój gospodarki. Podstawowym celem jest dokonanie właśnie tych zmian w przepisach poprzez przeniesienie na ministra właściwego do spraw gospodarki, czyli w tej obecnej architekturze ministra rozwoju, kompetencji nadzorczych nad Korporacją Ubezpieczeń Kredytów Eksportowych polegające na przeniesieniu kompetencji ministra właściwego do spraw finansów na ministra właściwego do spraw gospodarki, nad spółkami Skarbu Państwa, takimi jak Agencja Rozwoju Przemysłu, Polska Agencja Informacji i Inwestycji Zagranicznych, Polskie Inwestycje Rozwojowe oraz Powszechna Kasa Oszczędności Bank Polski, poprzez przeniesienie kompetencji ministra właściwego do spraw Skarbu Państwa w zakresie reprezentowania skarbu na ministra do spraw gospodarki, zmiany w zakresie Banku Gospodarstwa Krajowego poprzez zwiększenie reprezentacji ministra właściwego do spraw gospodarki w organach tegoż banku, które będą powoływane przez prezesa Rady Ministrów, zmiany w nadzorze nad prezesem Urzędu Zamówień Publicznych poprzez przeniesienie kompetencji prezesa Rady Ministrów do wykonywania tych uprawnień na ministra właściwego do spraw gospodarki i dodatkowo jeszcze uwzględnienie przedstawiciela ministra rozwoju w składzie Komisji Nadzoru Finansowego. Konsekwencją zmian, tak jak powiedziałem, ma być zintegrowanie tych kompetencji do zarządzania wszystkimi tymi instytucjami i zwiększenie wpływu w zakresie zarządzania tymi instytucjami ministra właściwego do spraw gospodarki, żeby właśnie w sposób bardziej funkcjonalny, elastyczny i spójny, a tym samym sprawny, umożliwić partycypację w tych działaniach, które zostały przygotowane i zaprojektowane w planie przygotowanym przez ministra rozwoju. Kompetencje nadzorcze w zakresie wykonywania przez ministra rozwoju praw z akcji we wskazanych spółkach przede wszystkim będą miały istotne znaczenie w obszarze promocji polskiej gospodarki oraz wsparcia inwestycji poprzez stworzenie wzajemnie powiązanych instrumentów w sposób bardziej spójny i przyjazny. Na przykład nadzór nad funkcjonowaniem Korporacji Ubezpieczeń Kredytów Eksportowych pozwolić ma na stworzenie właśnie takiego funkcjonalnego powiązania między korporacją a ministrem, który jest odpowiedzialny za wsparcie eksportu, i będzie oznaczał przede wszystkim możliwość bardziej elastycznego podejmowania bieżących działań chociażby w zakresie zawierania umów ubezpieczeń eksportowych czy udzielania gwarancji w stosunku do podmiotów czy konkretnych sektorów. Ważnym elementem strategii biznesowej państwa będzie też nadzór ministra rozwoju nad bankiem PKO BP. Tutaj, myślę, ważną cechą banku jest to, że - gdyby dokonywać takich porównań - inne agencje rozwojowe nie mają takich narzędzi dystrybucji czy dotarcia do obywateli i przede wszystkim do MŚP, jakimi właśnie dysponuje ten bank. Co do zarządzania Bankiem Gospodarstwa Krajowego, uwzględnienie większej roli ministra rozwoju w tym zakresie skutkować ma znowuż zintensyfikowaniem roli tej instytucji w procesie tworzenia i wdrażania, ale we współpracy z innymi ministrami, mowa tu szczególnie o ministrze finansów i ministrze infrastruktury i budownictwa, efektywnych instrumentów wsparcia działań rozwojowych i bardziej elastycznym reagowaniem na bieżące potrzeby. Przeniesienie nadzoru nad prezesem Urzędu Zamówień Publicznych przede wszystkim pozwoli w większym stopniu uczynić z zamówień publicznych silny instrument realizacji polityki zarówno gospodarczej, jak i społecznej państwa poprzez, po pierwsze, położenie silnego nacisku na zwiększenie udziału MŚP w rynku zamówień, po drugie, promowanie innowacyjności, po trzecie, ograniczanie obowiązków biurokratycznych w postępowaniu o udzielenie zamówienia czy wreszcie wzmocnienie roli pozacenowych kryteriów ofert i klauzul społecznych. Pierwszy etap przekształcania systemu zamówień w taki instrument odbywa się zresztą w Sejmie, gdyż w podkomisji trwają prace nad nowelizacją Prawa zamówień publicznych. Podsumowując, wspólnym mianownikiem uzasadniającym omówione zmiany w przedłożonej państwu ustawie jest stworzenie efektywnego i zintegrowanego systemu instytucji rozwoju. Wnosząc projekt, rząd prosi Wysoką Izbę o skierowanie go do dalszych prac parlamentarnych. Dziękuję bardzo.
ParlaMint-PL_2019-07-04-sejm-83-2.u478	Ufam, że pan Andrzej Maciejewski w następnym wniosku mniejszości mnie zluzuje. [[Wesołość na sali]] Najogólniej mówiąc, chodzi o to, aby przy segregowaniu i w instalacjach przetwarzania odpadów wykorzystywać dostępne nowoczesne technologie. My proponujemy rozwiązania, które opierają się na segregacji mechaniczno-biologicznej, które zatrzymały się na technologii z lat 90. ubiegłego wieku wprowadzonej w Niemczech. Czy państwo wiecie, że na takiej linii normy związane z wystąpieniem gronkowca złocistego mogą być przekroczone 5 tys. razy i człowiek w ogóle nie powinien zbliżać się do takich odpadów? Co na to pani minister Emilewicz, która podobno jest od nowych technologii i przedsiębiorczości? Nie wiem, czy wy rzeczywiście konsultowaliście z kimkolwiek ten projekt aktu prawnego. [[Oklaski]] [[Głos z sali: Minister zdrowia!]]
ParlaMint-PL_2019-07-03-sejm-83-1.u133	Dziękuję panu posłowi. Zamykam dyskusję. Do trzeciego czytania projektu ustawy przystąpimy w bloku głosowań. Szanowni Państwo! Nie ma w tej chwili sprawozdawcy komisji do następnego punktu. Ogłaszam przerwę - 15 minut. [[Przerwa w posiedzeniu od godz. 13 min 01 do godz. 13 min 24]] Wznawiam obrady. Przystępujemy do rozpatrzenia punktu 5. porządku dziennego: Sprawozdanie Komisji Ochrony Środowiska, Zasobów Naturalnych i Leśnictwa o rządowym projekcie ustawy o zmianie ustawy o systemie handlu uprawnieniami do emisji gazów cieplarnianych oraz niektórych innych ustaw (druki nr 3471 i 3569). Proszę panią poseł Annę Paluch o przedstawienie sprawozdania komisji.
ParlaMint-PL_2016-03-18-sejm-14-3.u44	Panie Marszałku! Wysoka Izbo! Mam pytanie do pani minister: Pani minister, kiedy pani oszukuje? [[Boże...]] Czy wtedy, kiedy pani mówi: likwidujemy godziny karciane, dając nadzieję nauczycielom, że poza pensum nie będą musieli dodatkowo pracować? Czy oszukiwała pani w radiu, mówiąc, uwaga, cytuję: Likwidacja kółek i zajęć pozalekcyjnych to oczywiście mit i niepotrzebna dyskusja, bo jest jeden artykuł w Karcie Nauczyciela funkcjonujący od zawsze, który mówi o 40-godzinnym czasie pracy i dyrektor będzie mógł zmusić nauczyciela do dodatkowej pracy? Kiedy pani oszukuje? Proszę, zostawmy to tak, jak jest teraz, sprawiedliwie. Każdy nauczyciel będzie miał dwie dodatkowe godziny. To nie jest praca za darmo. My wynegocjowaliśmy ze związkami zawodowymi i podnieśliśmy pensję nauczycieli o 50%. [[Oklaski]] Podnieście pensje nauczycieli o 50% i nie mydlcie im oczu. [[Oklaski]]
ParlaMint-PL_2021-05-04-sejm-29-1.u106	Lista posłów zapisanych do głosu została wyczerpana. Głos zabierze sekretarz stanu w Ministerstwie Funduszy i Polityki Regionalnej pan minister Waldemar Buda. Gdzie Ziobro?
ParlaMint-PL_2017-03-22-sejm-38-1.u335	Pani Marszałek! Wysoki Sejmie! Panie Ministrze! Mam przyjemność zaprezentować stanowisko klubu Nowoczesna odnośnie do projektu ustawy o zmianie ustawy o repatriacji. Generalnie pozytywnie oceniamy podjęcie tej inicjatywy, która jest bardzo istotna. Trzeba zakończyć proces repatriacji. Jesteśmy mniej więcej w połowie tego procesu. Trzeba go definitywnie zakończyć, bo temat jest niezwykle ważny. Rzeczpospolita ma w tym zakresie istotne zobowiązania, które wszyscy musimy zrealizować. Ustawa ma tworzyć warunki do powrotu osobom pochodzenia polskiego. Dobrze, że definicja repatrianta została tutaj rozszerzona. Obejmuje ona dzisiaj już szerszy krąg osób. Jak słusznie tutaj powiedziano, dzisiaj mamy do czynienia de facto już z kolejnymi pokoleniami osób pochodzenia polskiego. Bardzo rzadko będą to już te osoby, które dotknęło zesłanie. Ustawa wprowadza pełnomocnika w randze podsekretarza stanu. Myślę, że ta centralizacja... Rzadko pochwalam centralizację, ale w tym wypadku tak. Dobrze, że będzie jedna osoba odpowiedzialna za tę kwestię. Natomiast moje wątpliwości budzi konieczność powoływania rady. Rzeczywiście ten proces pewnie będzie przebiegał z różną intensywnością. Czy ta rada będzie właściwie zagospodarowana, czy będzie miała, krótko, co robić? Mam wątpliwości. Szanowni państwo, po lekturze tego projektu mam wrażenie, że niestety oferujemy naszym repatriantom bardziej rybę niż wędkę. Po tych formach pomocy, o których mówił pan minister, choćby tej głównej pomocy mieszkaniowej, widać, że bardzo trudno będzie im się tutaj zainstalować za tę kwotę 25 tys. Już nie mówię o wielkich miastach, bo to zupełnie niemożliwe, ale nawet w mniejszych miejscowościach będzie to bardzo utrudnione dla średniej rodziny, która będzie dysponowała kwotą ok. 100 tys. zł. Będzie jej bardzo trudno zakupić mieszkanie, co najwyżej może je wynająć. Rzeczywiście, zgodziłbym się z panią poseł Fabisiak, potrzebne byłyby takie bardziej aktywne instrumenty oddziaływania na rynku pracy, czyli jakieś ulgi, system ulg dla pracodawców, którzy takie osoby by zatrudniali. Co prawda sytuacja na rynku pracy rzeczywiście jest nieco lepsza niż jeszcze kilka lat temu, ale miejmy nadzieję, że te osoby będą miały szansę na otrzymanie nie tylko prostych prac, wykonywanie prostych zajęć, ale także takich, które będą odpowiadały ich wykształceniu czy przygotowaniu, doświadczeniu zawodowemu. Pozostałe formy pomocy także budzą wątpliwości. Zarówno pomoc na przyjazd, jak i pomoc na zagospodarowanie jest stosunkowo niewielka. Pozytywnie oceniam te świadczenia, które dotyczą opieki zdrowotnej czy świadczeń emerytalnych. Rzeczywiście konieczne będzie przeprowadzenie rozmów z tymi krajami, z których będą przyjeżdżali repatrianci, tak żeby przynajmniej częściowo Rzeczpospolita otrzymała rekompensatę tych wydatków, które będziemy ponosić. Generalnie będziemy popierali to rozwiązanie, włączymy się aktywnie w prace nad tym projektem, bo - raz jeszcze podkreślę - to jest ważny projekt. On musi być bardzo dobrze przygotowany, bardzo dobrze przeprowadzony. Dziękuję bardzo. [[Oklaski]]
