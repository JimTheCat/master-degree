ParlaMint-PL_2017-09-12-sejm-47-1.u196	Pani Marszałek! Wysoka Izbo! W imieniu Klubu Poselskiego Kukiz’15 mam zaszczyt przedstawić stanowisko wobec senackiego projektu ustawy o zmianie ustawy o komornikach sądowych i egzekucji. Szanowni państwo, przedstawiony projekt nie budzi żadnych kontrowersji po pierwsze dlatego, że jest to wykonanie wyroku Trybunału Konstytucyjnego, o czym jeszcze za chwilę. Po drugie, faktycznie pewne opłaty, pewne rozwiązania, które się tutaj wprowadza, są korzystne dla obywateli, więc trudno tego typu rozwiązań nie popierać. Natomiast w związku z tym, że projekt jest niekontrowersyjny, pozwolę sobie na krótką refleksję na temat stanowienia prawa w ogóle. Otóż w Internetowym Systemie Aktów Prawnych ostatnia wersja ustawy o komornikach sądowych i egzekucji jest z 9 sierpnia tego roku. Oznacza to, że tak naprawdę ostatnia nowelizacja ustawy, którą dzisiaj zmieniamy, weszła w życie miesiąc temu. Szanowni Państwo! Powracam do tego wyroku Trybunału Konstytucyjnego. Ten wyrok zapadł jeszcze w poprzedniej kadencji parlamentu. Wobec tego pytanie jest takie, ponieważ poseł Buda mówi o tym, że ustawa wejdzie w życie i będzie obowiązywała raptem przez 2 czy 3 miesiące, ale jest potrzebna i dlatego powinniśmy ją uchwalić. Tak, powinniśmy ją uchwalić. Pytanie jednak jest takie: Dlaczego nie uchwaliliśmy tego wcześniej? Dlaczego cały czas nie ma kompleksowego podejścia w ogóle do stanowienia prawa w Polsce? Mamy taką sytuację, w której dzisiaj równolegle proceduje się tutaj nad jedną małą zmianą ustawy o komornikach sądowych i egzekucji, dodatkowo przygotowuje się dużą reformę, która ma wejść od stycznia, a jeszcze się okazuje, że wcześniej były też przeprowadzane reformy dotyczące tej samej ustawy i jedna z tych reform weszła ostatnio, miesiąc temu. Szanowni Państwo! To powoduje tak naprawdę bałagan legislacyjny, to powoduje niepewność systemu prawa w Polsce, ponieważ okazuje się, że w jednym momencie jedną ustawę zmieniamy na kilka sposobów, czasem okazuje się nawet, że sposobów wzajemnie się wykluczających, co już w ogóle jest absurdem. Dlatego, korzystając z okazji, że ten projekt, tak jak mówię, jest niekontrowersyjny - mam nadzieję, że ten głos, nie wiem, może głos rozsądku dotrze również do zasiadających na tej sali parlamentarzystów, zwłaszcza do przewodniczących klubów - proponuję, aby zmienić podejście do stanowienia prawa w Polsce. Jeżeli już bierzemy się za jakąś ustawę, to zróbmy ją porządnie, od A do Z. Przecież te przepisy, ten projekt ma ile stron? Trzy. Trzy strony przepisów. A obok jest procedowana cała duża reforma. To czy nie mogły te trzy strony znaleźć się w ramach reformy, która jest procedowana od stycznia? Ktoś powie: trzeba już teraz wprowadzić te przepisy. Zgoda. To dlaczego ta reforma, która ma wejść dopiero od stycznia, nie weszła w styczniu, ale tego roku? Przecież o tym, że trzeba zmienić przepisy o komornikach sądowych i egzekucji, zmienić zasady ich funkcjonowania, zmienić zasady naliczania opłat przez nich, wiadomo nie od dzisiaj, nawet nie od wczoraj, a wszystko jest procedowane w jakiś taki dziwny sposób. Mnogość, mnogość, mnogość pracy. Nasz parlament, parlamentarzyści przypominają mi takiego człowieka, robotnika, który biega z taczką i nawet nie ma czasu załadować cegieł na tę taczkę. W jaki sposób mamy zbudować Polskę, jeżeli nawet nie mamy czasu wrzucić tych cegieł do taczki? Bo cały czas skupiamy się na tym, że trzeba jechać tą taczką i szybciej, i więcej, i tworzyć pozory, powiedzmy sobie to wprost: pozory pracy parlamentarnej, pozory pracy legislacyjnej, bo tak naprawdę mnożymy tutaj... To jest druk nr 1455, kolejne druki, druki nr 1581 i 1582, to reforma przepisów regulujących pracę komorników. 1600 druków od początku kadencji, w niecałe 2 lata, tj. 800 druków na rok. Wychodzi na to, że procedujemy tutaj nad dwoma drukami dziennie, przyjmujemy dziennie dwie nowe ustawy. I zaraz można powiedzieć: o, polski parlament to jednak jest pracowity, przyjmuje dwie ustawy dziennie. Pytanie tylko jest takie, szanowni państwo, czy obywatele nie odetchnęli z ulgą, kiedy poszliśmy na wakacje parlamentarne, [[Oklaski]] bo w końcu wiedzieli, że przez 6 tygodni przynajmniej nie będzie żadnych nowych bzdur uchwalanych w tej Izbie. Oczywiście to nie jest tak, że w tej Izbie uchwala się tylko bzdury, bo czasem uchwala się bardzo ważne rzeczy, ale jeżeli już pracujemy, to pracujmy mądrze, pracujmy kompleksowo, a nie na takiej zasadzie, że dzisiaj ten projekt, jutro ten projekt, a tak naprawdę cały czas biegamy z pustą taczką. Konkludując, Klub Poselski Kukiz’15 będzie popierał ten projekt, ponieważ jest on po prostu dobry, słuszny i potrzebny. Dziękuję. [[Oklaski]]
ParlaMint-PL_2020-05-28-sejm-12-2.u342	Panie Marszałku! Panie Ministrze! Wysoka Izbo! Jeszcze parę miesięcy temu, kiedy rząd pracował nad budżetem, ogłaszał, że to najlepszy budżet od 30 lat, budżet, który miał być zrównoważony i bezpieczny. Dla nikogo miało nie zabraknąć pieniędzy. Prezes NBP mówił, że dysponujemy nieprzebranymi ilościami gotówki. W marcu wasi urzędnicy byli już ostrożniejsi. Twierdzili, że gotówki jest wystarczająca ilość, a PKB będzie na poziomie 2%. Tymczasem czytamy w uzasadnieniu procedowanej ustawy, że prognozowane tempo wzrostu PKB na 2020 r. to -3,4 PKB. Recesja. Co się stało, panie premierze? Czy państwo polskie, podobnie jak Agencja Rezerw Materiałowych, było przygotowane na każdą ewentualność, z wyjątkiem pandemii? Dzisiaj mówicie, że chcecie pomóc m.in. służbie zdrowia. Właśnie Lewica apelowała do was o 7,2 PKB na system opieki zdrowotnej, a wy twierdziliście, że przeznaczono wystarczającą ilość środków. Dzisiaj już wiemy (Dzwonek), że mijaliście się z prawdą. Zamiast pomagać Polkom i Polakom, zaczęliście finansować interesy swoich ministrów. Dziękuję bardzo.
ParlaMint-PL_2016-02-18-senat-11-2.u222	Dziękuję bardzo. Czy ktoś z państwa ma pytanie do pana ministra? Nie. Panie Ministrze, bardzo dziękuję. [[Sekretarz Stanu w Ministerstwie Rodziny, Pracy i Polityki Społecznej Krzysztof Michałkiewicz: Dziękuję bardzo.]] Czy pan minister Dziedziczak chciałby zabrać głos? [[Sekretarz Stanu w Ministerstwie Spraw Zagranicznych Jan Dziedziczak: Z przyjemnością.]] Zapraszam.
ParlaMint-PL_2019-06-14-sejm-82-3.u34	Szanowna Pani Marszałek! Wysoka Izbo! Bardzo serdecznie dziękuję za tę debatę, za tę dyskusję na temat sprawozdania, o którym cały czas rozmawiamy. Bardzo serdecznie dziękuję również za zadane pytania. Postaram się na nie odpowiedzieć. Pani poseł Anna Nemś wskazuje na zwiększenie w sposób znaczący liczby dokumentów, które wpływają do ministra spraw wewnętrznych i administracji. Rzeczywiście, ja podkreślałem w swoim wystąpieniu, że ta tendencja cały czas utrzymuje się i że jest ona przede wszystkim konsekwencją wejścia w życie z dniem 1 stycznia 2017 r. ustawy z dnia 2 grudnia 2016 r. o zmianie ustawy o nabywaniu nieruchomości przez cudzoziemców oraz niektórych innych ustaw. Właśnie tą nowelizacją rozszerzyliśmy katalog dokumentów, do których przesyłania zobowiązane zostały dodatkowe podmioty. Czyli z jednej strony mamy rozszerzenie tego katalogu dokumentów, wcześniej tylko notariusze mieli obowiązek przesyłania tych dokumentów, a z drugiej strony rozszerzyliśmy to na wydziały gospodarcze Krajowego Rejestru Sądowego - notariusze pozostali, jak najbardziej - oraz organy administracji publicznej. A więc rzeczywiście ta liczba wzrasta, przedstawiamy to w sprawozdaniu. Chciałbym również jasno powiedzieć, że pomimo precyzyjnie określonych danych, które sądy obowiązane są przekazać Ministerstwu Spraw Wewnętrznych i Administracji, faktem jest, że są przesyłane zbędne postanowienia o wpisie do rejestru przedsiębiorców lub o dokonaniu zmian danych w KRS dotyczących tych podmiotów, które nie posiadają statusu cudzoziemca lub będąc cudzoziemcami, nie są właścicielami lub użytkownikami wieczystymi nieruchomości położonych na terytorium Rzeczypospolitej Polskiej. W chwili obecnej rzeczywiście zauważalne jest przesyłanie przez sądy postanowień o zmianie siedziby spółki, zmianie w organach nadzorczych i innych postanowień, które nie mają żadnego zastosowania do przepisów ustawy o nabywaniu nieruchomości przez cudzoziemców. W roku 2017 do Departamentu Zezwoleń i Koncesji w naszym ministerstwie wpłynęło ponad 10 tys. niepotrzebnych dokumentów. Zmiany organizacyjne, o które również pytali państwo posłowie, to przede wszystkim właśnie zmiany organizacji pracy, tutaj nie ma żadnych dodatkowych kosztów. W kwietniu 2017 r. nastąpił podział Wydziału do Spraw Zezwoleń na Nabywanie Nieruchomości, Akcji i Udziałów oraz Rejestrów na dwa wydziały, czyli Wydział do Spraw Zezwoleń na Nabywanie Nieruchomości, Akcji i Udziałów oraz Wydział do Spraw Rejestrów. Te zmiany, chcę to z całą mocą podkreślić, nie spowodowały dodatkowych kosztów, gdyż zostały przeprowadzone w ramach wewnętrznych struktur i dotychczasowych zasobów kadrowych. W związku z tym dokonywane są przesunięcia w ramach własnych zasobów kadrowych Departamentu Zezwoleń i Koncesji. Jest to usprawnienie działań pracy departamentu, który zajmuje się tymi sprawami. Pan poseł Plocke mówił o ilości nabywanej ziemi. Chciałbym również jasno podkreślić, że Ministerstwo Spraw Wewnętrznych i Administracji nie ma wpływu na ilość nabywanej ziemi, nieruchomości, a jedynie monitoruje ten aspekt, oczywiście prowadząc właściwy rejestr. W marginalnym zakresie MSWiA wydaje - mówiłem o tym, przytaczałem te informacje i liczby - zgodę, zezwolenia na nabycie nieruchomości przez cudzoziemców spoza Europejskiego Obszaru Gospodarczego, bowiem najwięcej nieruchomości nabywają cudzoziemcy z EOG. Ten wzrost to po prostu skutek upływu okresu przejściowego, który minął 1 maja 2016 r. Chciałbym również po raz kolejny jasno podkreślić, że nabycie akcji lub udziałów przez cudzoziemców z Europejskiego Obszaru Gospodarczego oraz Konfederacji Szwajcarskiej w spółkach będących właścicielami lub użytkownikami wieczystymi nie wymaga zezwolenia, nawet jeżeli jest to grunt rolny czy leśny. Pan poseł Marek Sawicki z zaniepokojeniem zwraca uwagę, że tych zezwoleń jest bardzo dużo, że to jest bardzo duży wzrost, ale inny poseł podkreśla, że to jednak mała liczba. Zwróćmy uwagę, że nieruchomości rolne i leśne nabyte za zezwoleniem mają obszar tylko 14 ha, więc to jest mały obszar. Reszta to jest tylko rejestracja, a na to nie mamy żadnego wpływu. Jeszcze pytanie pana posła Gadowskiego. Chciałbym również na nie odpowiedzieć. Chciałbym zwrócić uwagę, że to pytanie nie jest objęte zakresem zainteresowania ustawy, o której rozmawiamy, i nie dotyczy sprawozdania, nad którym dzisiaj się pochylamy. Raz jeszcze dziękuję państwu za tę debatę, za dyskusję, za pytania. Raz jeszcze proszę o przyjęcie tego sprawozdania. Dziękuję serdecznie, pani marszałek. [[Oklaski]]
ParlaMint-PL_2018-12-12-sejm-74-1.u446	Marszałek Sejmu, po zasięgnięciu opinii Prezydium Sejmu, proponuje, aby Sejm skierował poselski projekt ustawy zmieniającej ustawę o zmianie ustawy o podatku akcyzowym oraz ustawy Prawo celne, zawarty w druku nr 3084, do Komisji Finansów Publicznych w celu rozpatrzenia. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Jednocześnie marszałek Sejmu proponuje, aby Sejm wyznaczył termin przedłożenia sprawozdania umożliwiający rozpatrzenie go na bieżącym posiedzeniu Sejmu. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Przystępujemy do rozpatrzenia punktu 6. porządku dziennego: Sprawozdanie Komisji Sprawiedliwości i Praw Człowieka o poselskim projekcie ustawy o zmianie ustawy Prawo o notariacie (druki nr 2356 i 3058). Pan poseł Bartłomiej Wróblewski przedstawi sprawozdanie komisji. Bardzo proszę, panie pośle.
ParlaMint-PL_2016-07-06-sejm-22-2.u207	Pani Marszałek! Panowie Ministrowie! Wysoka Izbo! Wysłuchaliśmy tu rzeczywiście bardzo istotnej i ważnej dyskusji. Chciałabym przytoczyć jeden cytat, on jest warty zapamiętania i warto go wykorzystać właśnie w polsko-ukraińskich stosunkach: Nie ukrywamy i nie przemilczamy. W czasie II wojny światowej ukraińscy szowiniści zabili ok. 0,5 mln Polaków na Kresach Wschodnich przedwojennej Polski. Również przez kilka lat po wojnie płonęły polskie wsie i ginęli ludzie. Szowinizm ukraiński to wrzód na zdrowym ciele ukraińskiego narodu, to wyrzut naszego sumienia względem narodu polskiego. To jest cytat z Leonida Krawczuka, prezydenta Ukrainy, i naprawdę od tego cytatu moglibyśmy wyjść, moglibyśmy rozpocząć zmianę w naszej wspólnej historii, patrzenia na nią, upamiętnienia ofiar. Padają stwierdzenia, że Ukraina potrzebuje więcej czasu. Ona dostała całkiem sporo czasu po 1989 r., także dzięki temu, że polski Sejm nie potrafił upamiętnić ofiar, natomiast Ukraina nie potrzebuje tego czasu, żeby po prostu przejść, zrozumieć, jak bolesne są te nasze wydarzenia, upamiętnić i Polaków, i Ukraińców. Ona tego czasu potrzebuje, żeby wyedukować nowe młode pokolenie banderowców, co czyni teraz cały czas. Odnosząc się już do wystąpienia pana ministra Sellina: są zarzuty, minister Sellin powiedział, że zarzuty wobec Prawa i Sprawiedliwości są niesprawiedliwe, ponieważ 3 lata temu odbyła się debata. Przepraszam, ale my zadaliśmy pytania o stan obecny, a nie o to, co się działo 3 lata temu. Nasi przyjaciele ukraińscy muszą do tego dojrzeć. Mam nadzieję, że wszyscy rozumieją, że to jest proces. No nie, nie wszyscy rozumieją. Ukraińcy właśnie nie rozumieją tego, że muszą dojrzeć, żeby mówić o ludobójstwie na Wołyniu. Oni coraz bardziej rozpędzają tę machinę nienawiści i szerzenia tej neobanderowskiej ideologii. Funkcjonalność państwa. Na czym to państwo ma się opierać? Na czym ono ma funkcjonować? Właśnie na kulcie Bandery? I mamy czekać, aż ten kult się jeszcze bardziej rozwinie? Naprawdę. Dzień męczeństwa nie powinien być wyznaczany na 11 lipca. Pojawiła się data 11 sierpnia, ponieważ wtedy był rozkaz Jeżowa. Pojawiła się data 17 września. Pan minister powiedział: Proszę to przyjąć i to rozważyć. Dobrze, my przez ten czas przyjęliśmy to, rozważyliśmy i chcielibyśmy, żeby jednak Prawo i Sprawiedliwość rozważyło datę 11 lipca, ponieważ to jest data, która najpełniej wyraża to, co się działo na Wołyniu i w Małopolsce Wschodniej, i to jest data wskazana przez Kresowian, nie przez nas, tylko właśnie przez nich. A więc proszę rozważyć ich zdanie. Skierowano się na Sowietów, ponieważ to była głównie wina bolszewików, wina Sowietów. Oni zabijali swoich. Ukraińcy też zabijali swoich. Oni zabijali swoich, którzy właśnie bronili Polaków. To jest kilkaset tysięcy ofiar. I naprawdę, jeżeli można coś upamiętnić, to także tych Ukraińców. Przecież nawet polski IPN sporządził listę sprawiedliwych Ukraińców. Dlaczego nie mamy ich upamiętnić wzorem np. Żydów? Dlaczego nie można w ten sposób pokazać, jak buduje się wspólne stosunki? Padł tu bardzo duży zarzut w stosunku do klubu Kukiz’15, że nasza ustawa złożona była 2,5 miesiąca po ustawie Prawa i Sprawiedliwości. Nieprawda. Ustawa została złożona na początku marca. Ustawa była przygotowywana przez posła Bakuna, co powszechnie było wiadome, już od listopada zeszłego roku i naprawdę nie napisaliśmy jej na kolanie, nie złożyliśmy jej w ostatniej chwili. Jeżeli chodzi o zarzut robienia show, przepraszam, ale wrzucanie w ostatniej chwili uchwał jest moim zdaniem robieniem show. Uchwała, jak wiemy, upamiętniła Sybiraków, tylko że teraz jest taka sytuacja, że nikt nawet nie wie, kiedy jest Dzień Sybiraka. My chcemy centralnych uroczystości, chcemy flag rozwieszonych w całej Polsce. Pojawiały się też w tej dyskusji różne zarzuty, że ludobójstwo powinno bardzo dokładnie mieć wyliczone, po prostu udokumentowane ofiary. Trudno je udokumentować, jeżeli nie wiemy, gdzie są groby. Mamy trudności w robieniu ekshumacji właśnie dlatego, że polski Sejm nie uznał tego jeszcze za ludobójstwo. Strona ukraińska cały czas jeszcze robi problemy. Jeżeli chodzi o zdanie: pozwólmy czcić Ukraińcom ich bohaterów, przepraszam, ale to jest po prostu skandaliczne stwierdzenie. Bohaterów ludobójców? [[Oklaski]] My mamy na to pozwalać jako polski Sejm? Padło też, poseł Milczanowska to mówiła, [[Dzwonek]] wiele przykrych słów na tej sali. Wiele przykrych słów padło na Jasnej Górze w tę niedzielę. Szkoda, że państwo tego nie słyszeli. Obiecaliście, że przyjedziecie. Kresowianie czekali. I nie usłyszeliście tych przykrych słów. Dziękuję. [[Oklaski]] [[Przewodnictwo w obradach obejmuje wicemarszałek Sejmu Ryszard Terlecki]]
ParlaMint-PL_2020-11-26-senat-18-2.u172	Jeśli chodzi o szczepienia, to ok. 30–33 milionów osób jest… jest ok. 30 milionów dorosłych obywateli w Polsce. Dokładnie nie wiadomo jeszcze, czy wszystkie szczepionki, które się pojawią, będą wymagały podwójnego szczepienia, ponieważ te szczepionki jeszcze nie zostały dopuszczone przez Europejską Agencję Leków. Są testowane różne warianty szczepień w przypadku tych szczepionek, które w najbliższym czasie się pojawią. Co najmniej jedna z tych szczepionek jest testowana w pierwszej kolejności jako szczepionka jednodawkowa. Ale oczywiście Europejska Agencja Leków musi to zatwierdzić, w związku z czym być może będzie szczepionka dwudawkowa. Tak więc jeszcze nie wiadomo dokładnie, ile powinno być tych szczepień, czy 60 milionów na całą populację, czy ewentualnie, w zależności od tego, jak procent poszczególnych szczepionek będzie wykorzystany, odpowiednio mniej, a więc 40 milionów. Oczywiście bardzo istotne jest też to, że te 60 milionów szczepień, o których była mowa, jest przy założeniu 100-procentowego szczepienia populacji, a wiadomo, że jeśli szczepienie jest z kategorii szczepień zalecanych, dana osoba samodzielnie decyduje o tym, czy się zaszczepi. Nie ma żadnego takiego państwa, w którym 100% społeczeństwa korzysta ze szczepień zalecanych, czyli na pewno nie dojdziemy do pułapu 100%. Wykorzystanie do tego farmaceutów… Jeśli chodzi o to, kto może kwalifikować do szczepień i kto może wykonywać szczepienia, to mamy ustawę o chorobach zakaźnych, gdzie jest dookreślone, kto może kwalifikować i kto może szczepić, jakie powinien mieć uprawnienia. To jest ustawa podstawowa w przypadku wszystkich zawodów farmaceutycznych, pielęgniarek również, które nie mają w swojej ustawie informacji o tym, jakimi szczepionkami i w jakim zakresie mogą szczepić. W tej ustawie jest podział na 2 rodzaje szczepień: szczepienia obowiązkowe — tu głównie chodzi o dzieci; to jest trochę inna grupa — i szczepienia zalecane, dotyczące pozostałego… Na dzień dzisiejszy kwalifikacji może dokonywać lekarz bądź felczer, a szczepienia wykonywać może pielęgniarka i oczywiście lekarz bądź felczer. Planujemy rozszerzyć grupę zawodów, grupę osób, które będą mogły wykonywać szczepienia. Najprawdopodobniej będzie specjalna ustawa, niezbędna do tego, że sprawnie ten cały proces przeprowadzić, która dookreśli osoby, które mają prawo szczepić bądź kwalifikować do szczepień. Dziękuję bardzo.
ParlaMint-PL_2022-02-04-senat-36-2.u89	Panie Senatorze, oczywiście to jest kwestia na interwencję marszałka Senatu. Uważam, że to bezprawie. Chociaż nie było do mnie pytania, ale powiem, że problem oczywiście jest i obawiamy się, że będzie. Pan… Aha, to ja. [[Wesołość na sali]] Dobrze, teraz ja. Panie Ministrze, 2 pytania. W tych zasadach, na których pan się oparł, dotyczących tego, kto może być dopuszczany do zajęć, jest rozwój duchowy. Ja zrozumiałbym, bo znałbym definicję, gdyby to był rozwój intelektualny. Proszę mi powiedzieć, jaka jest definicja rozwoju duchowego. Bo to jest w ustawie jako jedno z kryteriów. No i proszę mi też powiedzieć… Bo powiedział pan, że subwencja wzrosła, ale proszę mi powiedzieć, jak między 2016 a 2022 r. wygląda procentowy stosunek subwencji do wydatków na oświatę, których samorządy mają obowiązek dokonywać. W tej drugiej sprawie, jeżeli pan nie będzie mógł w tej chwili odpowiedzieć, proszę o odpowiedź na piśmie. Dziękuję.
ParlaMint-PL_2021-12-15-senat-34-2.u41	Dziękuję bardzo. Panie Marszałku! Wysoka Izbo! Prowadzenie polityki zdrowotnej w czasie epidemii i w czasie zagrożenia życia i zdrowia Polaków leży po stronie rządu, po stronie Ministerstwa Zdrowia i rządu, nie jest to tylko sprawa obywateli. To również od tego, jakie jest tu zarządzanie, jak wyglądają decyzje, jak przebiega cały proces zarządzania i edukowania społeczeństwa, zależy, jaka jest odpowiedź wszystkich obywateli. Jeżeli rozumieją ten przekaz, jeżeli on jest spójny i do nich adresowany, to obywatele się do tego stosują. Przykładem był pierwszy moment, kiedy wszyscy obywatele karnie siedzieli w domach i nikt nie dyskutował. Fundusz kompensacyjny jest jednym z elementów, jednym z instrumentów, których rząd i ministerstwo mogą użyć, i o tym instrumencie była mowa zaraz na początku wprowadzania programu szczepień, a więc rok temu. Rok czekaliśmy na to, żeby dzisiaj w trybie szybkim pracować nad tą ustawą. I co do samego funduszu nikt nie ma wątpliwości, wiedzieliśmy od początku, że będzie to jedna z metod zachęcających społeczeństwo, które ma prawo pytać, ma prawo się bać, i po to jest ministerstwo, po to są eksperci, lekarze, aby na te pytania odpowiadać. Tak więc co do funduszu nikt od początku nie miał wątpliwości. Myślę, że największe wątpliwości miała partia rządząca, dlatego też nie jest to projekt rządowy, jak było zapowiadane, ale projekt poselski. 9 grudnia ten projekt był procedowany w Sejmie, a 10 grudnia już w Komisji Zdrowia. Czy naprawdę państwo uważacie, że to jest odpowiedni tryb do tego, żeby debatować o ważnych sprawach? No, chyba nie jest. Oczywiście my rozumiemy tę sytuację i dlatego przychylamy się do tego, następnego dnia natychmiast była zwołana Komisja Zdrowia, ale po raz kolejny apeluję do pana ministra, do pana ministra Kraski, który jest lekarzem: Panie Ministrze, o tym, że społeczeństwo wątpi, że ma wątpliwości co do nowej szczepionki, wszyscy, wszyscy wiedzieliśmy na początku roku. I kwestia edukacji, informacji, przekazu do społeczeństwa, codziennego tłumaczenia, spokojnego, medycznego, więcej by zrobiła, podejrzewam, niż wprowadzenie teraz, na koniec roku, tego funduszu kompensacyjnego, jako jednego z elementów. Co jeszcze państwo jako ekipa rządząca musicie wziąć pod uwagę, skoro wszystko to, co ze strony medyków, ze strony Rady Medycznej, ekspertów zdrowotnych, a także ościennych państw, które restrykcje mają o wiele większe, i te doświadczenia, z których państwo też powinniście czerpać… Co jeszcze należy zrobić, żebyście państwo zechcieli podejmować proste, klarowne decyzje? Bo dotychczas mamy decyzje, które są sprzeczne ze sobą, decyzje, które są podejmowane za późno, i decyzje o działaniach zbyt łagodnych w stosunku do sytuacji, jaką mamy. Bo sytuacja obecna jest naprawdę dramatyczna. Staram się nie być dzisiaj emocjonalna, chociaż, jak wiecie, zazwyczaj te kwestie bardzo mnie ruszają. Ale dzisiaj naprawdę staram się mówić tylko o faktach. Jeżeli zgodnie z badaniami opinii publicznej — a przecież państwo zawsze te analizy robicie i na podstawie tych właśnie danych są podejmowane decyzje — 41% jest za szczepieniami obowiązkowymi, a 19% za takimi szczepieniami chociażby w niektórych grupach, czyli wśród lekarzy, personelu medycznego, nauczycieli, przedstawicieli handlu, to dla was opinia tej grupy powinna być najważniejsza i najbardziej wiążąca. A państwo w swoich decyzjach opieracie się głównie na badaniach opinii publicznej 10%, bo tylko 10% liczy ta grupa, która jest zdeklarowana zdecydowanie jako antyszczepionkowa. Pozostała część to są ludzie wątpiący. I jeszcze raz powtórzę: mają pełne prawo pytać. A Ministerstwo Zdrowia ma edukować, od samego początku, od wprowadzania procesu. Nie zrobiono tego rzetelnie, i to nie jest moja opinia, to jest opinia osób, które pracują z chorymi na COVID, to jest opinia socjologów, którzy mówią, że edukacja była nietrafiona. Te przekazy o zakupach jakichś hulajnóg, te hulajnogi czy inne nagrody były kompletnie nietrafione, jeśli chodzi o proces dotarcia do społeczeństwa. Wszystko to sprawia wrażenie ruchów pozornych, niby coś robimy, ale nie do końca tak, jak trzeba. Przykładem jest ostatnia konferencja, to, o co pytałam pana ministra. Tydzień temu była konferencja, od piętnastego miały wejść konkretne restrykcje. A wczoraj zostało wydane rozporządzenie, które jest inne niż to, które było zapowiadane tydzień temu. Jak mamy się uchronić, skoro zamykamy puby i kluby nocne, ale w sylwestra hulaj dusza, bawimy się wszyscy, śpiewamy, tańczymy? No gdzie tu jest logika? Przecież społeczeństwo widzi to wszystko i też pyta: gdzie jest logika? Te wszystkie decyzje są wydawane w sposób pokątny. Coś zrobimy, ale nie do końca to wyegzekwujemy. Pan minister mówił o tym, że dzisiaj czy jutro w Sejmie będzie ustawa na temat paszportów covidowych. Ja sprawdziłam tę ustawę. To nie jest, proszę państwa, tak, że pracodawca będzie mógł sprawdzić paszport covidowy. Nie dajemy mu tego prawa, przynajmniej na tym etapie, który tam jest, a to niestety też jest projekt poselski. Tam jest mowa tylko o testowaniu. No więc znowu mówimy, że będziemy coś robić, że będziemy sprawdzać paszport covidowy, ale nie dajemy pracodawcy twardego prawa, żeby to wyegzekwował. Kolejna statystyka. 97% osób zmarłych to osoby niezaszczepione. Czy to nie jest twardy dowód? Czy to nie jest liczba, która powinna wstrząsnąć nami wszystkimi? Także decydentami, bo to w związku z państwa decyzjami, państwa konkretnymi postanowieniami następuje eliminacja epidemii i postęp w zarządzaniu nią. To, co się dzieje w krajach ościennych… Przecież państwo też jeździcie, pokazujecie wszędzie paszporty i nikt z tym nie ma problemu. Jak jedziecie państwo, nie wiem, do Niemiec, do Francji, gdziekolwiek i mówią państwu „proszę pokazać paszport”, to każdy go wyciąga i uważa, że to jest norma. A w Polsce, jak komuś każą pokazać, to uważa, że to jest ograniczenie wolności. No gdzie tu jest logika? To znaczy, że tu możemy umierać i możemy chować 500 osób dziennie, a za granicą będziemy przestrzegać restrykcji, bo jesteśmy wtedy poza naszym krajem. Testowanie. Od początku mówiliśmy, że to było źle ustawione. Teraz jest już za późno na te wszystkie reżimy sanitarne, rzeczywiście wirus hula już po świecie. Ale jest pytanie o badania, o mutacje, takie pytanie już tutaj padło. Kto to tak naprawdę kontroluje? Gdzie są te wszystkie instytucje państwowe? Przecież my byśmy chcieli wiedzieć, w jaki sposób postępuje badanie genotypów, ile jest poszczególnych mutacji, jak one wyglądają, i nie z prostej ciekawości, tylko dla wiedzy. Część społeczeństwa po prostu chce być dobrze zorientowana. Jeżeli minister zdrowia mówi, że będzie wprowadzał restrykcje dopiero w momencie, kiedy nie będzie wolnych łóżek, i cały czas zwiększamy liczbę tych łóżek, to ja pytam, po co w ogóle jakakolwiek polityka zdrowotna i po co nam ten minister zdrowia. Przekształćmy wszystkie łóżka w systemie w covidowe i czekajmy aż ludzie naturalnie wymrą, nie róbmy nic. No przecież to jest rzecz, która nigdy nie powinna paść z ust ministra zdrowia. Minister ma zapobiegać, ma zmniejszyć napływ osób do szpitali, a nie zwiększać liczbę łóżek. Pamiętajcie też, że te łóżka ktoś musi obsługiwać. Obowiązek szczepień. O tym mówiliśmy wielokrotnie, przynajmniej w odniesieniu do niektórych pracowników. No i co? Mówiliśmy o tym, była debata, ten temat padł też u pani marszałek Witek. Mija kolejny tydzień i kolejny. Dowiadujemy się, że od marca może wprowadzimy, ale nie wiemy, dla jakich grup. Panie Ministrze, więcej stanowczości, więcej decyzyjności i więcej prostego przekazu. [[Sygnał timera]] Na koniec powiem tak. Przed świętami zostawię państwa z wykresem. Miejcie go przed oczami. Ta zielona linia, ten szczyt to są zgony w Polsce. Miejcie go przed oczami i w pamięci. I, proszę, egzekwujcie wszyscy razem, wymagajcie, żeby minister zdrowia był stanowczy i podejmował stanowcze decyzje. [[Oklaski]]
ParlaMint-PL_2015-11-18-sejm-01-4.u74	Dziękuję. Szanowna Pani Marszałek! Wysoka Izbo! Szanowna Pani Premier! Exposé ze swej istoty jest wystąpieniem ogólnym, kierunkowym, zapowiadającym zmiany, proponującym rozwiązania. Można z nimi się zgadzać lub nie, ale oczywiście wszyscy wiemy, że zgodnie z powszechnie znanym powiedzeniem: diabeł tkwi w szczegółach, dopiero projekty ustaw mogą być podstawą do pytań szczegółowych. Na bazie exposé mam dwa pytania do szanownej pani premier. Oboje, szanowna pani premier, pracowaliśmy przez szereg lat w Komisji Finansów Publicznych, gdzie troską zarówno pani premier, jak i moją był przede wszystkim zrównoważony budżet. Z zapowiedzi wynika kierunek powiększenia deficytu, by zrealizować jeden z zapowiadanych priorytetów. Szanowna Pani Premier! Mój klub, klub Polskiego Stronnictwa Ludowego, złożył projekt ustawy o jednorazowych dopłatach dla emerytów i rencistów, niemałych dopłatach, bo sięgających 350 zł, i na ten cel, co jest tu istotne, zabezpieczyliśmy w tym projekcie budżetu, który przekazaliśmy, pieniądze w kwocie ponad 1410 mln zł. Dokładnie tyle ona wynosi. Już ona jest w tym budżecie. Pytam: Czy to dobre, przygotowane zarówno legislacyjnie, jak i finansowo, jak mówiłem, rozwiązanie będzie pani rząd realizował? I drugie pytanie z obszaru rolnictwa. Trudno nie zauważyć pewnej skąpości pomysłów w obszarze rolnictwa. Ale co mnie uderzyło i o co pytam? Mianowicie przez ostatnie miesiące na każdym posiedzeniu Sejmu [[Dzwonek]] zgłaszany był wniosek o referendum w sprawie prywatyzacji lasów. Czy macie państwo zamiar przeprowadzić to referendum, czy też ustała przyczyna tego raz na zawsze? Bo co do tego, by była to własność państwa, całkowicie się od zawsze z państwem przecież też zgadzaliśmy. Dziękuję bardzo. [[Głos z sali: Ustawa stanowi inaczej.]]
ParlaMint-PL_2020-12-10-sejm-22-2.u66	Dziękuję bardzo panu ministrowi. Proszę teraz, ponieważ przechodzimy do kolejnego tematu, pana posła Andrzeja Gawrona o zadanie pytania.
ParlaMint-PL_2018-04-11-senat-59-1.u57	Panie Marszałku! Wysoka Izbo! W dniu wczorajszym miało miejsce posiedzenie Komisji Infrastruktury, na którym zajęto się tym projektem ustawy. Uzyskał on akceptację Sejmu. Tam wynik głosowania był taki: 428 głosów za, 1 głos przeciwny, przy czym nikt nie wstrzymał się od głosu. Na początku posiedzenia głos zabrał minister Chodkiewicz, który głównie skupił się na tej części projektu ustawy, która mówi o przepisach przygotowujących inwestycję kolei średnicowej w Łodzi. Chodzi o przygotowanie przedsięwzięcia pod względem prawnym, tj. żeby nie było konieczne wywłaszczenie na obszarze budowy tunelu, oraz wprowadzenie ustawowe pewnych ograniczeń związanych z tą inwestycją, bo tunel jest budowany pod spodem, a na górze są działki w centrum miasta i jeżeli nie przygotowalibyśmy tej ustawy, to ta inwestycja byłaby praktycznie niemożliwa. Ona ma być do 2022 r. skończona. Jest bardzo konieczna i potrzebna. Dlatego ustawa przygotowuje te zmiany prawne. To pierwszy aspekt. Drugi aspekt ustawy dotyczy, ogólnie rzecz biorąc, kolei historycznych i spraw, które do tej pory w naszym parlamencie jakoś nie przykuwały uwagi parlamentarzystów. Mianowicie to są wnioski stowarzyszeń kolekcjonerskich, stowarzyszeń, które zajmują się ochroną dziedzictwa kolejowego w Polsce. Przy Komisji Infrastruktury działał specjalny zespół. Przygotowywał on różnego rodzaju opinie oraz postulaty, które potem z Ministerstwem Infrastruktury były wspólnie omawiane. I z tego miejsca chciałbym podziękować ministrowi Bittelowi, który jest na sali, za jego otwarcie właśnie na sprawy wymagające ustawowych zmian, a także wiceprezesowi Urzędu Transportu Kolejowego, panu Kamilowi Wildemu, dyrektorowi Buczyńskiemu oraz Karolowi Ozgowiczowi oraz Markowi Sabalskiemu, którzy ze zrozumieniem podeszli do spraw będących do tej pory na marginesie. A są to sprawy bardzo istotne z punktu widzenia nie tylko zainteresowań, które są przedmiotem działań stowarzyszeń prokolejowych, ale przede wszystkim istotne z punktu widzenia ochrony dziedzictwa, które jest naszym dziedzictwem narodowym. To dotyczy tego, aby, po pierwsze, spółki kolejowe i państwo polskie nie przeszkadzały tym, którzy zajmują się ochroną dziedzictwa, a po drugie, można było wzmocnić działalność tych stowarzyszeń. Chodzi tutaj o 2 aspekty. Pierwszy aspekt jest związany z przekazywaniem mienia kolejowego, które jest po remontach sieci kolejowych. To są tzw. materiały staroużyteczne. Dzięki tej ustawie stowarzyszenia będą mogły takie materiały pozyskiwać do renowacji swojej przestrzeni kolejowej. A poza tym, po drugie, chodzi o ruchomości, o lokomotywy, właściwie parowozy, oraz cały tabor, który ma szczególne znaczenie historyczne. I to w ustawie jest dokładnie opisane. Jeżeli chodzi o prace wspomnianego zespołu, to on przez kilka miesięcy wykonywał takie działania. Właściwie zwieńczeniem tej działalności była taka sesja, którą wspólnie z PKP Cargo zorganizowaliśmy tutaj, w Senacie. Zresztą pan marszałek Borusewicz też był gościem i zainteresował się tymi sprawami. Jeśli chodzi o dalszy przebieg posiedzenia komisji, to legislator zgłosił kilka uwag dotyczących zapisów związanych z umową darowizny oraz nieodpłatnym przekazywaniem w drodze darowizny. To zostało potem przez komisję uwzględnione. Dalej była krótka dyskusja, ponieważ przedstawiciel stowarzyszeń, pan Piotr Nowicki, dalej argumentował konieczność kolejnych zmian ustawowych. Tych postulatów jest dużo. Ministerstwo wykazuje tu otwartość, z tym że bez powołania międzyresortowego zespołu, który będzie się zajmował tymi sprawami, niektórych kwestii w ogóle nie będziemy mogli ruszyć. Już poszedł wniosek do premiera Morawieckiego, żeby taki zespół powołać, żeby on mógł praktycznie działać i z korzyścią dla zabytków kolejnictwa przygotowywać kolejne zmiany ustawowe. Mirosław Szymański z PKP Cargo, który też jest pasjonatem kolejnictwa, zgłosił pewien postulat związany z kolejami unikalnymi i tym przypadkiem… Tutaj, jak mi się wydaje, też będą w przyszłości potrzebne zmiany ustawowe. Na posiedzeniu komisji przegłosowano wspomnianą ustawę, było 6 głosów za, nikt nie był przeciw, nikt nie wstrzymał się od głosu. Na zakończenie chciałbym powiedzieć, że ustawa ta jest bardzo ważnym krokiem, krokiem milowym w walce o historyczne dziedzictwo kolejowe i infrastrukturę, ale dopiero otwiera możliwości ratowania zabytków. I liczymy na dalszą pomoc ministerstwa, żebyśmy mogli tę ustawę modyfikować w szerokim zakresie. Bo tu chodzi też o sprawy dalsze, także o przekazywanie nieruchomości. No i mówiliśmy o wielu aspektach, jak np. narodowe muzeum kolejnictwa, którego nie mamy w Polsce, a powinna być taka instytucja i z każdego miejsca apelujemy o to do władz państwowych, żeby przygotować taką koncepcję. Bo Polakom, kolejarzom polskim za ich wkład w rozwój gospodarki takie jedno muzeum narodowe czy też konsorcjum muzealne się należy. Tyle z posiedzenia komisji. Dziękuję bardzo.
ParlaMint-PL_2022-01-12-senat-35-2.u160	Panie Marszałku! Wysoka Izbo! Właśnie to wytłumaczenie wzbudziło mój niepokój, ale największe smaczki zostawiamy zawsze na koniec. Jeśli w ten sposób wprowadzamy możliwość powoływania więcej niż jednego zastępcy, to coś jest tutaj nie tak. To nie tak powinno być robione, nie przez tego typu zmiany regulaminowe. A argument, że ujednolicamy to z tym, co się dzieje w Sejmie… Proszę państwa, to są jednak różne kancelarie, mają różne zakresy obowiązków, różna jest liczba podległych im, w cudzysłowie oczywiście, czy obsługiwanych przez nie osób – 460 posłów i 100 senatorów. Jestem trochę zaniepokojony, ale być może to się wyjaśni w trakcie dyskusji.
ParlaMint-PL_2022-04-27-sejm-53-1.u18	Dzień dobry państwu. Wznawiam obrady. Przystępujemy do rozpatrzenia punktu 1. porządku dziennego: Sprawozdanie Komisji do Spraw Energii, Klimatu i Aktywów Państwowych o poselskim projekcie ustawy o zmianie ustawy o inwestycjach w zakresie terminalu regazyfikacyjnego skroplonego gazu ziemnego w Świnoujściu oraz niektórych innych ustaw (druki nr 2154 i 2168). Bardzo proszę pana posła Witolda Czarneckiego o przedstawienie sprawozdania komisji.
ParlaMint-PL_2017-12-14-senat-52-3.u230	Ja mam do pana pytanie: czy pan albo pana koledzy mogliby wyjść do tych ludzi i powiedzieć, że my już skończyliśmy dyskutować na temat sądów? Bo biedacy zedrą gardła. [[Jeszcze nie głosowaliśmy.]] Chyba że protestują przeciwko wolnym niedzielom. [[Panie Marszałku, można tutaj odsłonić tę ścianę. Tu jest cała ściana okien, piękne okna.]] [[Nie dyskutujmy.]] Ciekawy pomysł. Rozważymy to, rozważymy. Pan senator Duda.
ParlaMint-PL_2022-06-08-sejm-56-1.u377	Panie Marszałku! Wysoka Izbo! W młodzieżowych ośrodkach wychowawczych w Polsce obecnie przebywa prawie 4,5 tys. dzieciaków. To nie są święte dzieci. Każde z nich ma coś za uszami. Wiele z nich by się tam nie znalazło, gdyby nie środowisko, z którego pochodzą. Natomiast my jako społeczeństwo mamy wobec tych dzieciaków obowiązki. Naszym podstawowym obowiązkiem jest sprawić, by taki nastolatek już nigdy więcej do takiego ośrodka nie trafił, a co więcej, aby po wyjściu z tego ośrodka nigdy nie wrócił na drogę konfliktu z prawem. A jak jest teraz? 60% nastolatków w ciągu 5 lat po wyjściu z ośrodków wychowawczych skazywanych jest przez sądy prawomocnie za przestępstwo. [[Bo nie ma resocjalizacji.]] Wasza ustawa jest niestety najlepszą drogą do tego, aby ten odsetek był jeszcze wyższy. Czy naprawdę chcecie stawiać przed sądami 10-letnie dzieci i sprawiać, aby znajdowały się w ośrodkach wychowawczych z pełnoletnimi przestępcami? [[Dzwonek]] Wy nie chcecie tych dzieciaków resocjalizować, chcecie je nauczyć zasady, że silniejszy ma rację, bo tego chcecie ich uczyć w ośrodkach wychowawczych, ale opresja nie jest drogą resocjalizacji. Posłuchajcie pedagogów, którzy czytając niektóre zapisy tej ustawy, załamują ręce. Te dzieciaki trzeba wydobyć z tego dołka, w którym się znalazły, a nie dawać im za to po głowie. Dziękuję. [[Oklaski]]
ParlaMint-PL_2019-12-20-sejm-02-3.u90	Panie Marszałku! Panie Ministrze! Poprzednie pytanie było trochę prowokujące. Chodzi o to, aby dowiedzieć się czegoś więcej może o zmianach w zakresie kształcenia kierowców. Czy pan minister może choć trochę przybliżyć nam kwestię planowanych zmian w kształceniu nowych kierowców? Jeśli to jest zbyt szeroki zakres, to być może poproszę o odpowiedź na piśmie. [[Oklaski]]
ParlaMint-PL_2019-01-16-sejm-76-1.u9	Dziękuję, pani minister. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i kół. Otwieram dyskusję. Do zabrania głosu w imieniu klubu Prawo i Sprawiedliwość poproszę pana posła Krzysztofa Kubowa. Bardzo proszę.
ParlaMint-PL_2017-11-14-senat-50-1.u286	Panie Marszałku! Wysoki Senacie! To dobry czas dla Senatu, bo poprzednia ustawa była przyjęta jednogłośnie i poparta przez wszystkie opcje w Senacie i w Sejmie, a ja mam przyjemność być sprawozdawcą ustawy, która w Sejmie została przyjęta, przy czym tylko 1 poseł wstrzymał się od głosu, więc można powiedzieć, używając modnego sformułowania, że cieszyła się totalnym poparciem, a i w Senacie w Komisji Samorządu Terytorialnego i Administracji Państwowej projekt ustawy został przyjęty jednogłośnie, z tym że komisja jednogłośnie przyjęła również poprawki, które zaproponował legislator – one dotyczą spraw formalnych, a nie spraw merytorycznych. Proszę Senat o przyjęcie ustawy łącznie z poprawkami, które zostały przez nas wniesione. Wysoki Senacie, jest to projekt rządowy, który dostosowuje polskie prawo do prawa unijnego. Termin wdrożenia dyrektywy Parlamentu Europejskiego i Rady upłynął już rok temu bez dwóch tygodni. Ustawa ma wejść w życie 30 dni po jej ogłoszeniu w Dzienniku Ustaw, z tym że zmienia ona, modyfikuje wiele innych ustaw, stąd niektóre przepisy wejdą w innym terminie – np. zmiany związane z wykonywaniem pracy w zawodzie pożądanym dla polskiej gospodarki oraz zmiany, które określają limit zezwoleń na pobyt czasowy, mają wejść z dniem 1 stycznia 2019 r. Celem ustawy jest świadome zarządzanie migracjami cudzoziemców w Polsce i usprawnienie istniejących procedur migracyjnych. Projekt przewiduje, że cudzoziemcy spoza Unii Europejskiej będą mogli uzyskać pozwolenie na pobyt czasowy w Polsce w ramach przeniesienia wewnątrz przedsiębiorstwa z innego kraju. Takie zezwolenie będzie mogło być wydane na okres 3 lat w przypadku pracowników, kierowników, specjalistów oraz na 1 rok w przypadku pracowników odbywających staż. Po upływie tego okresu pracownicy będą mogli pozostać w Polsce tylko wtedy, jeżeli uzyskają taką zgodę w innym trybie. Aby uzyskać takie zezwolenie wymagane będzie wcześniejsze zatrudnienie w ramach tego samego przedsiębiorstwa na 1 rok przed tym, nim to zezwolenie zacznie obowiązywać. Zezwolenie to będzie dawało prawo do zamieszkania w Polsce członkom rodziny takiego pracownika oraz prawo do podjęcia pracy w Polsce. Zjawisko to bardzo się w tej chwili nasila – w ubiegłym roku liczba osób, które zwróciły się o legalizację pobytu w Polsce, wzrosła o 36%, czyli jest 127 tysięcy osób, które złożyły takie wnioski. Jakie są zmiany w stosunku do ustawy, która obowiązywała do tej pory? Wprowadzono nowe instytucje prawne, takie jak grupa przedsiębiorstw czy mobilność. Rozszerzono katalog zadań szefa Urzędu do Spraw Cudzoziemców o pełnienie funkcji punktu kontaktowego. Wprowadzono nowy cel wydawania wiz, czyli realizacja zezwoleń na pobyt czasowy w celu wykonywania pracy w ramach przeniesienia wewnątrz przedsiębiorstwa. Wprowadzono regulacje ułatwiające łączenie rodzin pracowników przenoszonych wewnątrz przedsiębiorstwa. Zrezygnowano z wymogu posiadania regularnego źródła dochodu przez absolwenta polskiej uczelni w postępowaniu o udzielenie zezwolenia na pobyt czasowy. Ponadto wprowadzono ułatwienia w zakresie udzielania zezwoleń na pobyt czasowy oraz zezwoleń na pobyt stały dla pracowników wykonujących pracę w zawodach pożądanych dla polskiej gospodarki. Listę takich zawodów będzie mógł określić w rozporządzeniu minister właściwy do spraw pracy – to nie jest obligatoryjne. Umożliwia się cudzoziemcowi przebywającemu na terytorium Polski ubieganie się o zezwolenie na pobyt czasowy w celu połączenia z rodziną dla członka jego rodziny. Wprowadza się też rozwiązania, które mają pomóc w ujawnieniu ofiar handlu ludźmi. Wprowadza się także możliwość udzielenia zezwolenia na pobyt czasowy małoletniemu cudzoziemcowi, który otrzymał status pokrzywdzonego w postępowaniu w sprawie o przestępstwo. Wprowadza się zabezpieczenie pobytu osób małoletnich miedzy innymi poprzez umożliwienie pełnienia funkcji rodziny zastępczej cudzoziemcowi. Umożliwia się cudzoziemcowi nabycie prawa do świadczeń rodzinnych. Projekt przewiduje też wymóg znajomości języka polskiego na poziomie średniozaawansowanym wobec osób od 16 roku życia, które starają się o zezwolenie na pobyt rezydenta długoterminowego UE. Dziękuję bardzo.
ParlaMint-PL_2016-07-07-sejm-22-3.u428	Dziękuję bardzo. Ja przypominam państwu posłom, że poprawka 44. dotyczy zmiany liczby dni, po których ustawa ma wejść w życie. Nie dotyczy Baracka Obamy, innych, tylko tego, czy po 14, czy po 30 dniach ma wejść ustawa w życie. [[Oklaski]] No bardzo państwa przepraszam, proszę jakoś odnosić się do tej poprawki. Proszę bardzo, poseł Krzysztof Paszyk, klub Polskiego Stronnictwa Ludowego.
ParlaMint-PL_2017-02-01-senat-34-1.u77	Ja odpowiedziałem panu senatorowi, tak że tutaj trochę… [[Nie.]] Odpowiedziałem. Odpowiedziałem, powołując się na art. 60 §3, że sąd stosuje nadzwyczajne złagodzenie kary, więc tu nie jest potrzebny wniosek, w bardzo szczególnym przypadku…
ParlaMint-PL_2022-03-23-sejm-51-1.u215	Panie Marszałku! Panie Ministrze! Wysoka Izbo! Polska dziś w opinii wielu instytucji międzynarodowych jest przykładem, wzorem do naśladowania w poradzeniu sobie z problemem, można powiedzieć, ogromnym problemem, migracyjnym, uchodźczym. 2 mln kobiet i dzieci zostało przyjętych pod dachy polskich domów, polskich instytucji. Polska poradziła sobie z tym problemem. [[Jeszcze sobie nie poradziliśmy. Dopiero zaczynamy.]] Niestety w przeciwieństwie do zachodniej Europy, która w ciągu 5 lat nie potrafiła sobie poradzić z problemem 2 mln rosłych mężczyzn, którzy nie uciekali przed wojną, ale szukali łatwego i wygodnego życia. To przede wszystkim zasługa Polaków i ich bezgranicznej pomocy, to zasługa instytucji pozarządowych, to zasługa samorządów (Dzwonek), ale to również ogromna zasługa polskiego rządu i instytucji państwowych. Dlatego też niegodne jest wykorzystywanie tej tragedii uchodźców do walki politycznej przez opozycję. Bardzo serdecznie dziękuję. [[Oklaski]] [[Pytanie?]]
ParlaMint-PL_2017-09-15-sejm-47-4.u333	Przystępujemy do głosowania. Kto z pań i panów posłów jest za przyjęciem 4. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 418 posłów. Za głosowało 190, przeciw - 225, wstrzymało się 3 posłów. Sejm poprawkę odrzucił. Przed przystąpieniem do głosowania nad całością projektu ustawy pytanie zadaje poseł Marek Sowa, klub Nowoczesna.
ParlaMint-PL_2015-12-10-senat-04-1.u19	Dziękuję bardzo, Panie Senatorze. Czy ktoś z państwa senatorów chciałby zabrać głos w omawianej sprawie? Nie. Dziękuję bardzo. Przystępujemy do głosowania nad przedstawionym przez Komisję Regulaminową, Etyki i Spraw Senatorskich projektem uchwały w sprawie zmian w składzie komisji senackich. Kto jest za? Kto jest przeciw? Kto się wstrzymał? Bardzo proszę o podanie wyników. Głosowało 86 senatorów, 83 było za, 3 wstrzymało się od głosu. [[Głosowanie nr 2]] Wobec wyników głosowania stwierdzam, że Senat podjął uchwałę w sprawie zmian w składzie komisji senackich. Przystępujemy do rozpatrzenia punktu drugiego porządku obrad: wybór senatorów do składu Krajowej Rady Prokuratury. Zgodnie z art. 23 ust. 5 ustawy z dnia 20 czerwca 1985 r. o prokuraturze Senat wybiera spośród senatorów dwóch członków Krajowej Rady Prokuratury na okres swojej kadencji. Informuję, że na członków Krajowej Rady Prokuratury zostali zgłoszeni następujący kandydaci: senator Marek Pęk i senator Aleksander Szwed. Życiorysy kandydatów zawarte są w druku nr 23. Wnioski dotyczące przedstawionych kandydatur marszałek Senatu skierował do Komisji Praw Człowieka, Praworządności i Petycji. Sprawozdanie komisji zawarte jest w druku nr 23 O. Proszę sprawozdawcę Komisji Praw Człowieka, Praworządności i Petycji, pana senatora Zbigniewa Cichonia, o zabranie głosu i przedstawienie sprawozdania komisji.
ParlaMint-PL_2019-07-17-sejm-84-1.u92	Panie Marszałku! Pani Minister! Wysoka Izbo! Pani minister, mówiąc o sukcesach swojego rządu w działaniach na rzecz osób niepełnosprawnych, wspomniała o programie „Dostępność+”. Chcę powiedzieć, że Prawo i Sprawiedliwość z programem „Dostępność+” ma tyle wspólnego, że zmieniło nazwę programu „Włączenie społeczne” na „Dostępność+”. I nic więcej. Nic więcej państwo nie zrobili. Mówimy tutaj o programie, który został przygotowany przez poprzedni rząd, rząd Platformy i PSL-u, w roku 2015 i który jest finansowany - 20 mld zł - ze środków europejskich, zazwyczaj w ramach regionalnych programów operacyjnych, X priorytetu. Chodzi o włączenie społeczne. Z budżetu państwa na ten program zostało przeznaczone zaledwie 340 mln zł. To jest 1,5% wartości programu. A więc proszę, nie opowiadajcie państwo, że stworzyliście jakiś program, że działacie na rzecz osób niepełnosprawnych, bo nie zrobiliście nic. 23 mld zł - to jest program z roku 2015, tylko zmieniliście nazwę z „Włączenie społeczne” na „Dostępność+”. [[Oklaski]]
ParlaMint-PL_2018-04-16-senat-59-3.u138	Tak, już… Może po kolei. Pan senator Czarnobaj pytał o to, kto będzie odpowiedzialny za przekroczenie budżetowe. Zakładam, że takie nie wystąpi. Dotychczasowa historia Sądu Najwyższego chyba nie notuje takiej sytuacji, ale… [[A jak wystąpi?]] [[No właśnie.]] …hipotetycznie – panowie senatorowie macie rację – można zadać pytanie: a co by było gdyby? Przy moim przekonaniu, że osoby sprawujące tak wysokie funkcje nie doprowadzą do takiej sytuacji, wydaje mi się, że… Tu mamy do czynienia z odpowiedzialnością za naruszenie finansów publicznych. Jest to odpowiedzialność określonej osoby pełniącej funkcję publiczną związaną z dysponowaniem środkami publicznymi. No i trzeba będzie rozstrzygać taką hipotetyczną sytuację, uwzględniając to, kto podejmował daną decyzję. No, na zasadzie jednostkowej… Każda decyzja, także ta dotycząca gospodarowania funduszami publicznymi, ma swojego autora. Gdyby to była decyzja pierwszego prezesa Sądu Najwyższego, to on potencjalnie może ponosić odpowiedzialność, a gdyby to była decyzja prezesa Izby Dyscyplinarnej, to ta osoba będzie ponosić odpowiedzialność. Oczywiście ja tu zastrzegam, że nie jestem przedstawicielem Ministerstwa Finansów i nie jestem być może aż tak biegły w dyscyplinie finansów publicznych, jak panowie senatorowie by oczekiwali, ale tak tę kwestię rozumiem. Było pytanie, czy ja – ministerstwo czy rząd – widzę podobną konstrukcję gdzieś w innym obszarze finansów publicznych. Szczerze powiedziawszy, nie potrafię odpowiedzieć na to pytanie, ponieważ… Jak mówię, nie jesteśmy fachowcami, to znaczy ja nie jestem fachowcem od kwestii związanych z funduszami publicznymi. Ministerstwo Finansów i jego przedstawiciele byliby bardziej biegli w tym temacie i być może byliby w stanie wskazać odpowiedni przykład czy odpowiednie przykłady, a być może jest to novum. Nie znam odpowiedzi na to pytanie – nie będę tego taił. Nie znam takiej instytucji. Pan senator Zientarski pyta, od kiedy ta zmiana interpretacji… [[…konstytucji.]] …tak, konstytucji, art. 144, przywołując przypadek pani prezes Trybunału Konstytucyjnego. Kiedy pojawiła się kontrasygnata pani premier Szydło… Ja zastrzegam, że to jest stanowisko, które… Interpretacja, którą przedstawiłem – i którą podtrzymuję – to jest interpretacja Ministerstwa Sprawiedliwości. Ostatecznym interpretatorem tej całej sytuacji będzie oczywiście Kancelaria Prezydenta, ponieważ to tam musi zapaść decyzja co do tego, w jakim trybie i czy z wykorzystaniem instytucji kontrasygnaty, czy też nie, należy powołać konkretną osobę. W związku z tym my jako Ministerstwo Sprawiedliwości czy rząd nie jesteśmy adresatem tego pytania. Interpretację, jaką przyjmujemy, przedstawiłem. Jeżeli pan senator Zientarski prezentuje inną, wskazując na pewne zdarzenie z przeszłości, no to ja oczywiście to szanuję… [[Głos z sali: To prezydent tak uznał, a premier podpisał.]] …ale muszę dodać, że, o ile dobrze pamiętam, nie przedstawialiśmy jako Ministerstwo Sprawiedliwości wtedy swojej własnej interpretacji art. 144 konstytucji. W związku z tym trudno nam zarzucać sprzeczność stanowisk zajmowanych wtedy i dzisiaj. Tak jak wspomniałem – to dotyczy pytania pana senatora Zientarskiego, jak i nawiązującego do niego pytania pana senatora Rybickiego – ostatecznym interpretatorem tych przepisów będzie pan prezydent i to on zdecyduje, w jaki sposób powinno nastąpić tego rodzaju powołanie. I jeszcze ostatnia sprawa z wypowiedzi pana senatora Rybickiego, o ile dobrze pamiętam, chodzi o uprawnienie prezydenta do regulowania pewnych fragmentów rzeczywistości związanej z funkcjonowaniem Sądu Najwyższego w Regulaminie Sądu Najwyższego. Rząd nie znajduje niczego zdrożnego w takim sformułowaniu przepisów, które pozostawia dość znaczną, ale dopuszczalną w naszej ocenie swobodę panu prezydentowi co do tego, w jaki sposób wewnętrznie ukształtować funkcjonowanie Sądu Najwyższego. Czy jest to zgodne z konstytucją, czy nie, to oczywiście nie my ostatecznie będziemy decydować, ani Wysoka Izba, ani rząd, ani minister sprawiedliwości, tylko Trybunał Konstytucyjny, jeżeli taka sprawa tam trafi. Nasza wykładnia tej sytuacji jest taka, że to nie narusza żadnych norm konstytucyjnych. Dziękuję.
ParlaMint-PL_2017-11-08-sejm-51-1.u99	Panie Marszałku! Wysoka Izbo! Panie Ministrze! W imieniu Klubu Parlamentarnego Prawo i Sprawiedliwość mam zaszczyt przedstawić stanowisko wobec sprawozdania Komisji Nadzwyczajnej ds. zmian w kodyfikacjach o rządowym projekcie ustawy o zmianie ustawy Kodeks postępowania w sprawach o wykroczenia, druki nr 1814 i 1883. Projekt dotyczy wprowadzenia przepisów jednoznacznie wskazujących podmiot właściwy do zwrotu kosztów powstałych w toku czynności wyjaśniających w sprawach o wykroczenia, przeprowadzanych przez organ podległy władzom jednostki samorządu terytorialnego. W obecnie obowiązującym stanie prawnym brak jest podstaw prawnych do nałożenia na gminę obowiązku tymczasowego wyłożenia wydatków powstałych w toku czynności wyjaśniających prowadzonych przez straż gminną lub miejską. W związku z powyższym projekt przewiduje wprowadzenie następujących rozwiązań: 1) wydatki ponoszone w toku czynności wyjaśniających przeprowadzanych przez organ podległy władzom jednostki samorządu terytorialnego będą tymczasowo wykładane przez właściwą jednostkę samorządu terytorialnego, a następnie będą podlegać rozliczeniu, tak jak dotychczas wydatki wykładane tymczasowo przez Skarb Państwa, stosownie do zasad odpowiedzialności za wynik postępowania; 2) wydatki wykładane przez Skarb Państwa i jednostkę samorządu terytorialnego będą miały charakter zryczałtowany - ryczałt nie obejmowałby należności biegłych lub instytucji wyznaczonych do wydania opinii oraz nieopłaconej przez strony pomocy udzielonej z urzędu przez adwokatów lub radców prawnych; 3) minister sprawiedliwości określi w rozporządzeniu wysokość zryczałtowanych wydatków postępowania w sprawach o wykroczenia ponoszonych w toku czynności wyjaśniających oraz w toku postępowania sądowego; 4) od skazanego będą zasądzane zryczałtowane wydatki i pozostałe należności na rzecz odpowiednio Skarbu Państwa lub jednostki samorządu terytorialnego; 5) w razie umorzenia postępowania lub uniewinnienia obwinionego koszty postępowania będzie ponosić odpowiednio Skarb Państwa lub jednostka samorządu terytorialnego. W trakcie prac komisyjnych do projektu wniesiono poprawki głównie o charakterze redakcyjnym i legislacyjnym. W tej sytuacji Klub Parlamentarny Prawo i Sprawiedliwość będzie głosować za uchwaleniem ustawy przedłożonej w projekcie.
ParlaMint-PL_2022-02-16-senat-37-1.u13	Dziękuję bardzo. Informuję, że lista mówców została wyczerpana. Dla porządku informuję, że pan senator Aleksander Szwed złożył swoje przemówienie w dyskusji do protokołu. Zamykam dyskusję. Przystępujemy do głosowania nad projektem uchwały w sprawie upamiętnienia 80. rocznicy powstania Armii Krajowej. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 94 senatorów, wszyscy byli za. [[Głosowanie nr 3]] Wobec wyników głosowania stwierdzam, że Senat podjął uchwałę w sprawie upamiętnienia 80. rocznicy powstania Armii Krajowej. [[Oklaski]] Cieszę się, że odbyło się to jednogłośnie. Przystępujemy do rozpatrzenia punktu drugiego porządku obrad: informacja dla Sejmu i Senatu RP o udziale Rzeczypospolitej Polskiej w pracach Unii Europejskiej w okresie lipiec–grudzień 2021 r. (przewodnictwo Słowenii w Radzie Unii Europejskiej). Tekst informacji zawarty jest w druku nr 620. Marszałek Senatu otrzymaną informację skierował do Komisji Spraw Zagranicznych i Unii Europejskiej. Komisja na posiedzeniu w dniu 16 lutego 2022 rozpatrzyła informację i poinformowała o tym marszałka Senatu. Pragnę powitać obecnego na posiedzeniu ministra do spraw Unii Europejskiej, pana Konrada Szymańskiego. Witam pana ministra serdecznie. Proszę pana ministra o zabranie głosu i przedstawienie informacji.
ParlaMint-PL_2021-02-17-senat-21-1.u319	Panie Marszałku, musimy pewne kwestie wyjaśnić do końca. Wysoka Izbo! Panie Ministrze! Co do tego, że 2 to mniej niż 5, już chyba przekonałem, ale są jeszcze inne kwestie, znacznie poważniejsze. Otóż w notatkach z tego posiedzenia komisji, na którym była rozpatrywana ta ustawa… przepraszam, projekt ustawy w pierwszym czytaniu, jeden fakt mnie uderzył, a mianowicie ilość zrealizowanych zadań, oczywiście średniorocznie, wtedy, kiedy rady nadzorcze były powoływane przez czynniki rządowe, kiedy wojewódzkie fundusze były nadzorowane przez rząd. W porównaniu z okresem wcześniejszym jest to 10:1. Czyli zmiana dotycząca zarządu, która została zaproponowana i która w tej chwili obowiązuje, skutkowała czy dalej skutkuje 10-krotnym zwiększeniem liczby realizowanych zadań. Czy pan minister mógłby podać konkretne liczby, ile to było wcześniej, ile jest teraz i oczywiście jakimi to skutkowało kwotami? Bo to też jest ważne, gdyż to np. w przypadku takich pojedynczych beneficjentów się przekłada na konkretne dopłaty. Liczby powiedzą wszystko o tym, o co tak naprawdę chodzi, jaki jest stan obecny, a jaki będzie ten, który jest proponowany przez państwa, czyli właściwie będący powrotem do tego, co było wcześniej.
ParlaMint-PL_2018-11-21-sejm-72-1.u298	Pani Marszałek! Wysoka Izbo! Rzadko się w naszej praktyce na posiedzeniu Komisji Finansów Publicznych zdarza, że ustawy podatkowe przyjmujemy w konsensusie. Tutaj akurat takie zdarzenie miało miejsce i chciałbym podziękować przedstawicielom wszystkich klubów, że potrafiły uznać rację wynikającą z procedur implementacji prawa Unii Europejskiej. Chciałbym podziękować panu profesorowi, który wniósł do tej debaty taką warstwę intelektualną, aby wyjaśnić pewne wątpliwości, i wszystkim klubom bardzo dziękuję, że zagłosowały za tym projektem. Myślę, że ta praktyka, gdyby weszła w odniesieniu do innych projektów, byłaby chyba z pożytkiem również dla prawa finansowego. Bardzo dziękuję.
ParlaMint-PL_2022-02-09-sejm-48-2.u187	Dziękuję. Proszę nie krzyczeć, pani poseł. Pani poseł Ewa Szymańska, Prawo i Sprawiedliwość. Nie ma? [[Głos z sali: Jest.]] Bardzo proszę. [[Jest, jest, tylko czeka. Czeka cierpliwie, pani marszałek.]]
ParlaMint-PL_2016-09-14-sejm-25-2.u9	W tej sprawie jeszcze zgłosiła się z głosem sprzeciwu pani poseł Małgorzata Zwiercan. [[Głos z sali: Eee...]] Proszę bardzo.
ParlaMint-PL_2015-12-22-senat-06-1.u64	Bardzo dziękuję. Nikt więcej nie zgłosił się do dyskusji. Zamykam dyskusję. Informuję, że głosowanie w sprawie rozpatrywanej ustawy zostanie przeprowadzone pod koniec posiedzenia Senatu. Ogłaszam przerwę w obradach do godziny 16.30. Dziękuję bardzo. [[Przerwa w obradach od godziny 12 minut 12 do godziny 16 minut 31]] Wznawiam obrady. Proszę senatorów sekretarzy o zajęcie miejsc przy stole prezydialnym. Wysoki Senacie, proponuję uzupełnienie porządku obrad o punkty: ustawa o zmianie ustawy o funkcjonowaniu górnictwa węgla kamiennego – i rozpatrzenie go jako punktu czwartego; ustawa o zmianie ustawy o kierujących pojazdami – i rozpatrzenie go jako punktu piątego. Jeżeli nie usłyszę sprzeciwu, uznam, że Wysoka Izba przyjęła przedstawione propozycje. Nie słyszę. Wobec braku głosów sprzeciwu stwierdzam, że Senat przedstawione propozycje przyjął. Przystępujemy do rozpatrzenia punktu trzeciego porządku obrad: ustawa o Instytucie Zachodnim im. Zygmunta Wojciechowskiego. Tekst ustawy zawarty jest w druku nr 43, a sprawozdania komisji – w drukach nr 43 A i 43 B. Proszę sprawozdawcę Komisji Spraw Zagranicznych i Unii Europejskiej, senatora Jarosława Obremskiego, o przedstawienie sprawozdania komisji.
ParlaMint-PL_2018-03-22-sejm-60-3.u3	Dziękuję bardzo. Właściwa komisja przedłożyła sprawozdanie o rządowym projekcie ustawy o zmianie ustawy o Państwowym Ratownictwie Medycznym oraz niektórych innych ustaw. Sprawozdanie to druk nr 2245. W związku z tym, po uzyskaniu jednolitej opinii Konwentu Seniorów, marszałek Sejmu podjął decyzję o uzupełnieniu porządku dziennego o punkt obejmujący rozpatrzenie tego sprawozdania. Proponuję, aby w tym przypadku Sejm wyraził zgodę na zastosowanie art. 44 ust. 3 regulaminu Sejmu oraz w dyskusji nad tym punktem porządku dziennego wysłuchał 5-minutowych oświadczeń w imieniu klubów i koła. Jeżeli nie usłyszę sprzeciwu, będę uważał, że Sejm propozycje przyjął. Sprzeciwu nie słyszę. Informuję, że planowany punkt 19. porządku dziennego: Sprawozdanie Komisji Polityki Społecznej i Rodziny o rządowym projekcie ustawy o zmianie ustawy o rehabilitacji zawodowej i społecznej oraz zatrudnianiu osób niepełnosprawnych oraz niektórych innych ustaw nie zostanie rozpatrzony na bieżącym posiedzeniu Sejmu. Przystępujemy do rozpatrzenia punktu 17. porządku dziennego: Pytania w sprawach bieżących. Przypominam, że postawienie pytania nie może trwać dłużej niż 2 minuty, zaś udzielenie odpowiedzi nie może trwać dłużej niż 6 minut. Prawo do postawienia pytania dodatkowego przysługuje wyłącznie posłowi zadającemu pytanie. Dodatkowe pytanie nie może trwać dłużej niż 1 minutę, a uzupełniająca odpowiedź nie może trwać dłużej niż 3 minuty. Marszałek Sejmu może wyrazić zgodę na wydłużenie czasu odpowiedzi na pytanie dodatkowe. O zadanie pytania proszę posła z klubu Prawo i Sprawiedliwość pana Piotra Kaletę. Bardzo proszę.
ParlaMint-PL_2020-06-02-senat-11-2.u159	Pani Marszałek! Wysoki Senacie! Komisja Regulaminowa, Etyki i Spraw Senatorskich oraz Komisja Ustawodawcza na posiedzeniach w dniach 5 maja i 26 maja przeprowadziły pierwsze czytanie skierowanego przez marszałka Senatu w dniu 31 marca do komisji projektu uchwały w sprawie zmiany Regulaminu Senatu. Uchwała znajduje się w druku senackim nr 97. Podczas posiedzenia w dniu 5 maja br. w imieniu wnioskodawców wystąpił i zaprezentował projekt senator Krzysztof Słoń. W trakcie dyskusji senator Borowski złożył wniosek o przerwę w posiedzeniu i przesłanie projektu uchwały do ekspertyzy. W głosowaniu wniosek ten uzyskał większość: 16 senatorów głosowało za, 13 wstrzymało się od głosu. Po wznowieniu posiedzenia, w dniu 26 maja, dyrektor Biura Legislacyjnego, dyrektor Kapeliński, zaprezentował główne tezy sporządzone przez Biuro Legislacyjne w odniesieniu do projektu zawartego w druku nr 97. W trakcie dość interesującej, momentami burzliwej i na pewno konstruktywnej dyskusji, podczas posiedzenia połączonych komisji… Chciałbym tu podziękować, bo rzadko się zdarza, żeby były dobre intencje, a tak odczytałem wystąpienia zarówno przedstawicieli większości senackiej, jak i senatorów Prawa i Sprawiedliwości. Na tym posiedzeniu udało się przygotować sprawozdanie, które przedstawiam Wysokiej Izbie, a w którym proponujemy uregulowanie w istocie stanu faktycznego, jakim są zdalne posiedzenia Senatu, ale wzbogacamy tę praktykę o przepisy dotyczące zdalnych posiedzeń komisji. Ja pokrótce przytoczę te przepisy. Przedstawiony przez grupę wnioskodawców projekt, podyktowany potrzebą chwili, czyli sytuacją pandemiczną, epidemiologiczną w kraju, był, co jest zrozumiałe, powieleniem propozycji przyjętych w odniesieniu do Regulaminu Sejmu. Jednakże z ekspertyz, które zostały przygotowane, wynika, że ta propozycja wymaga, mówiąc najogólniej, pewnych zmian. Reakcją na tę propozycję były poprawki złożone przez senatora Borowskiego w imieniu większości senackiej, które prowadzą w swoich rozwiązaniach do tego samego celu, czyli zapewnienia możliwości obradowania w trybie zdalnym Senatowi i możliwości obradowania w tym trybie również komisjom. Jednak są pewne różnice, jak myślę, w filozofii podejścia do tego zagadnienia. Mianowicie projekt, który przedłożyła większość, kładzie akcent na stworzenie senatorom możliwości zdalnego udziału w posiedzeniach Senatu i posiedzeniach komisji, ale kładzie też duży nacisk na taki klasyczny parlamentaryzm, czyli to, że np. obrady komisji powinny odbywać się z udziałem uprawnionych, czyli przedstawicieli wnioskodawców czy rządu, ekspertów itd. Przepisy, które zaproponowało Prawo i Sprawiedliwość, były po prostu zbyt szczegółowe. Nie jest to zarzutem, ale propozycja, którą złożyła większość, wydaje się bardziej adekwatna do potrzeb i do praktyki, która tu, w Wysokiej Izbie, już jakoś się wytworzyła. Te przepisy, mówiąc w największym uproszczeniu, stwarzają możliwość, aby posiedzenia Prezydium Senatu odbywały się w trybie obiegowym. Wiemy, że w praktyce to już miało miejsce w historii Senatu. One dotyczą też tego, że marszałek może zdecydować o odbyciu posiedzenia Prezydium Senatu z wykorzystaniem środków komunikacji elektronicznej umożliwiających porozumiewanie się na odległość, zapewniających identyfikację uczestników. Przepisy dotyczące posiedzeń konwentu można w tym przypadku stosować odpowiednio. No i jest zaproponowany cały dział VIA, który reguluje udział senatorów w posiedzeniach w trybie zdalnym, wprowadza też dość żelazne reguły co do tego, kiedy te posiedzenia mogą się w tym trybie odbywać. Tu dziękuję senatorom Prawa i Sprawiedliwości za wkład merytoryczny i propozycje, które zgłosili, w szczególności senator Czerwiński. Otóż definiuje się, że udział senatorów w posiedzeniach Senatu i komisji senackich w sposób zdalny jest możliwy tylko w uzasadnionych wypadkach wynikających z wprowadzenia stanu nadzwyczajnego, opisanego w konstytucji w art. 228 – to jest stan wojenny, stan wyjątkowy, stan klęski żywiołowej – stanu epidemii, a w drodze propozycji senatora Czerwińskiego zostało to wzbogacone tak, że jest to możliwe również w sytuacji stanu zagrożenia epidemicznego wynikającego z ustawy o zwalczaniu chorób zakaźnych. Proszę państwa, myślę, że to mniej więcej tyle. Te przepisy, jak myślę… Jeszcze jedna istotna uwaga. Propozycja Prawa i Sprawiedliwości złożona dość wcześnie, bo w końcu marca, miała horyzont czasowy: do 30 czerwca. Ale uznaliśmy wspólnie, że w sytuacji, którą obserwujemy, ten stan będzie obowiązywał… te przepisy będą obowiązywać w sytuacji, gdy będą stany nadzwyczajne bądź jeden ze stanów epidemicznych. To tyle. Zwracam się do Wysokiej Izby o przyjęcie tekstu jednolitego zaproponowanego przez Komisję Ustawodawczą oraz Komisję Regulaminową, Etyki i Spraw Senatorskich.
ParlaMint-PL_2022-03-23-sejm-51-1.u467	Dziękuję bardzo. Powracamy do rozpatrzenia punktu 2. porządku dziennego: Sprawozdanie Komisji Administracji i Spraw Wewnętrznych o komisyjnym projekcie ustawy o zmianie ustawy o pomocy obywatelom Ukrainy w związku z konfliktem zbrojnym na terytorium tego państwa oraz ustawy - Prawo o szkolnictwie wyższym i nauce. Przystępujemy do trzeciego czytania. Komisja wnosi o uchwalenie projektu ustawy z druku nr 2090. Głosujemy. Kto z pań i panów posłów jest za przyjęciem w całości projektu ustawy w brzmieniu z druku nr 2090, zechce nacisnąć przycisk. Kto jest przeciw? Kto się wstrzymał? Głosowało 454 posłów. 442 - za, 11 - przeciw, wstrzymał się 1. Sejm uchwalił ustawę o zmianie ustawy o pomocy obywatelom Ukrainy w związku z konfliktem zbrojnym na terytorium tego państwa oraz ustawy - Prawo o szkolnictwie wyższym i nauce. Powracamy do rozpatrzenia punktu 3. porządku dziennego: Sprawozdanie Komisji Polityki Społecznej i Rodziny o pilnym rządowym projekcie ustawy o zmianie ustawy o pomocy obywatelom Ukrainy w związku z konfliktem zbrojnym na terytorium tego państwa. Przystępujemy do trzeciego czytania. Komisja wnosi o uchwalenie projektu ustawy z druku nr 2101. Głosujemy. Kto z pań i panów posłów jest za przyjęciem w całości projektu ustawy w brzmieniu z druku nr 2101, zechce nacisnąć przycisk. Kto jest przeciw? Kto się wstrzymał? Głosowało 457 posłów. 456 - za, 1 - przeciw, nikt się nie wstrzymał. Sejm uchwalił ustawę o zmianie ustawy o pomocy obywatelom Ukrainy w związku z konfliktem zbrojnym na terytorium tego państwa. Powracamy do rozpatrzenia punktu 1. porządku dziennego: Sprawozdanie Komisji Cyfryzacji, Innowacyjności i Nowoczesnych Technologii o pilnym rządowym projekcie ustawy o zmianie ustawy o wsparciu gospodarstw domowych w ponoszeniu kosztów związanych ze zmianą standardu nadawania naziemnej telewizji cyfrowej. Przystępujemy do trzeciego czytania. Komisja wnosi o uchwalenie projektu ustawy z druku nr 2092. W pierwszej kolejności pod głosowanie poddam zgłoszony w dyskusji wniosek o odrzucenie projektu ustawy. Przyjęcie tego wniosku spowoduje bezprzedmiotowość propozycji komisji. Głosujemy. Kto z pań i panów posłów jest za przyjęciem wniosku o odrzucenie projektu ustawy w całości, zechce nacisnąć przycisk. Kto jest przeciw? Kto się wstrzymał? Głosowało 457 posłów. 38 - za, 415 - przeciw, 4 się wstrzymało. Sejm wniosek odrzucił. Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 2092, zechce nacisnąć przycisk. Kto jest przeciw? Kto się wstrzymał? Głosowało 458 posłów. 437 - za, 17 - przeciw, wstrzymało się 4. Sejm uchwalił ustawę o zmianie ustawy o wsparciu gospodarstw domowych w ponoszeniu kosztów związanych ze zmianą standardu nadawania naziemnej telewizji cyfrowej. Powracamy do rozpatrzenia punktu 4. porządku dziennego: Sprawozdanie Komisji Gospodarki Morskiej i Żeglugi Śródlądowej oraz Komisji Infrastruktury o rządowym projekcie ustawy o szczególnych regulacjach w zakresie transportu i gospodarki morskiej w związku z konfliktem zbrojnym na terytorium Ukrainy. Dodatkowe sprawozdanie komisji to druk nr 2094-A. Przystępujemy do trzeciego czytania. Proszę pana posła Piotra Króla o przedstawienie dodatkowego sprawozdania komisji. [[Oklaski]]
ParlaMint-PL_2016-06-10-sejm-20-3.u218	Panie Marszałku! Wysoka Izbo! Ten przepis zdejmuje odpowiedzialność ze snajpera i jest bardzo ważnym przepisem. Decyzję o strzale snajperskim podejmuje dowodzący akcją, który może spokojnie ocenić sytuację. [[Oklaski]]
ParlaMint-PL_2016-05-11-senat-17-1.u275	Po pierwsze, Panie Senatorze, wszystkie zainteresowane instytucje, organizacje, które zgłosiły chęć udziału w posiedzeniu komisji, były zaproszone. I tak np. Związek Gmin Żydowskich zgłosił się w ostatniej chwili. Jego sekretarz był zaproszony i brał udział w posiedzeniu. Po drugie, sprawa Rady Ochrony Pamięci Walki i Męczeństwa była prezentowana. Ta instytucja była reprezentowana przez samego sekretarza generalnego. Tym aspektem sprawy, o który pan pyta, sekretarz się nie zajmował, chociaż dwukrotnie zabierał głos. Zajmował się jedynie sprawą ekshumacji z cmentarzy wojennych, co jest przewidziane w ustawie. Nikt inny tego tematu nie poruszał.
ParlaMint-PL_2017-03-10-sejm-37-3.u116	Proponuję, aby Sejm przyjął do wiadomości informację ministra zdrowia o systemie podstawowego szpitalnego zabezpieczenia świadczeń zdrowotnych. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Na tym wyczerpaliśmy porządek dzienny 37. posiedzenia Sejmu Rzeczypospolitej Polskiej. Informuję, że zgłosili się posłowie w celu wygłoszenia oświadczeń poselskich. Czy ktoś z pań i panów posłów pragnie jeszcze wygłosić oświadczenie? Jest jeszcze jedno zgłoszenie, bardzo proszę. Listę posłów zgłoszonych do oświadczeń uważam od tej chwili za zamkniętą. Jako pierwszy pan poseł Jan Mosiński, klub Prawo i Sprawiedliwość. Jest pan poseł? Jest.
ParlaMint-PL_2017-02-09-sejm-35-2.u565	Panie Marszałku! Panie Ministrze! Wysoka Izbo! Podpisuję się moimi dwoma rękami pod tą ustawą. Zawsze byłem przeciwnikiem dopingu, zawsze twardo wypowiadałem się o tych, którzy ten doping stosują. Dzisiaj też ciekawa informacja. Na mistrzostwach świata w biatlonie jeden z francuskich medalistów nie chciał stanąć na podium obok rosyjskiego biegacza, któremu niedawno skończyła się kara, którą dostał za stosowanie EPO. Dobre rozwiązania, tak uważam. Dobrze, że zdjęto ze związków odpowiedzialność za karanie dopingowiczów, bo to zawsze, wiadomo, koszula bliższa ciału. Teraz odpowiada za to panel dyscyplinarny. Uważam, że jest to bardzo dobre rozwiązanie. Mam tylko takie pytanie techniczne. Panie ministrze, skąd rozbieżność długości kadencji dyrektora rady agencji i szefa panelu [[Dzwonek]] dyscyplinarnego? Dziękuję. [[Oklaski]]
ParlaMint-PL_2019-07-31-senat-83-1.u249	Pani Marszałek! Wysoka Izbo! To jest niezwykle istotna ustawa, ważna z punktu widzenia systemu oświaty, dlatego że wiele kwestii porządkuje, a równocześnie ważna z punktu widzenia obronności państwa. Tak jak państwo słyszeli, wprowadzenie tego typu oddziałów, a więc tzw. klas mundurowych, trwało bardzo długo, ale w ostatnim czasie, czyli od roku 2017, te działania uległy przyspieszeniu, co jest związane z programem pilotażowym, który wprowadziło Ministerstwo Obrony Narodowej. Ten pilotaż był pewnym wprowadzeniem do programu nauczania, edukacji wojskowej. Trzeba powiedzieć, że wprowadzenie tego typu programu było istotną zmianą, nowością, i po prostu wiele rzeczy uporządkowało – i kwestie związane z samym szkoleniem, które łączy się z wojskiem, ale także kwestie związane z tym, co też jest istotne dla tych, którzy wnieśli ten projekt, dla posłów, czyli z edukacją patriotyczną, historyczną jako istotnym elementem wychowawczym. Tak jak mówił pan senator sprawozdawca, zmiany, które zostały wprowadzone razem z reformą oświaty do prawa oświatowego, czyli zmiany w art. 45, zmieniły usytuowanie innowacji pedagogicznej i eksperymentu pedagogicznego. Intencją ministra edukacji narodowej było to, aby eksperyment i innowacja były rozumiane na nowo. Intencją było to, żeby szkoły mogły swobodnie prowadzić działalność innowacyjną, żeby nie było tutaj limitowania takich działań, żeby nie wymagało to każdorazowo zgody ministra edukacji narodowej. To poniekąd wymogło pewną zmianę, którą zainicjował minister obrony narodowej, a przyspieszył w pewien sposób projekt poselski. Jeżeli chodzi o kwestie, które w ten sposób porządkujemy, dotyczą one wprowadzenia do ustawy – Prawo oświatowe pojęcia „oddział przygotowania wojskowego”, ale istotne jest też to, że część merytoryczna, dotycząca szkolenia wojskowego, pozostaje w gestii ministra obrony narodowej, który otrzymuje upoważnienie do wydania odpowiedniego aktu wykonawczego. To, co również jest istotne w tym projekcie, to jest to, że nadzór merytoryczny nad tym szkoleniem jest w gestii ministra obrony narodowej, czyli to, w jaki sposób program realizowany w tego typu oddziałach będzie realizowany praktycznie, jest w gestii ministra. Kolejna ważna rzecz to certyfikowanie tych oddziałów, czyli decyzja o tym, czy taki oddział powstaje, ewentualnie, gdyby nie spełniał wymogów, cofnięcie takiej decyzji, również jest w gestii ministra obrony narodowej. Inaczej mówiąc, za jakość i za to, w jaki sposób przebiega szkolenie w tego typu oddziałach, odpowiedzialność ponosi minister obrony narodowej. Także w odesłaniu, w odpowiednim przepisie, w art. 53 ustawy – Prawo oświatowe, który dotyczy nadzoru, taki zapis się znalazł. Jeżeli chodzi o stanowisko rządu wobec projektu, który miałem przyjemność prezentować, to rząd ten projekt poparł. Równocześnie w stanowisku rządu znalazło się stwierdzenie, aby ten projekt uzupełnić o niektóre kwestie, dotyczące chociażby sprawowania nadzoru czy roli ministra obrony narodowej. Ten projekt pozwala też na wprowadzenie jeszcze kilku innych rozwiązań, dlatego że pozwala przenieść także na poziom innych rozporządzeń kwestie niezwykle istotne, które też skutkują finansowo, tzn. pozwala wpisać do ramowych planów nauczania, a więc do rozporządzenia o ramowych planach nauczania, godziny, które są przeznaczone na realizację tego programu. Dotyczy to także kwalifikacji osób, które będą prowadziły odpowiednie zajęcia. Łączy się to także, co jest istotne, z subwencją oświatową, dlatego że razem z godzinami, które będą realizowane w ramach tego projektu, a przewiduje się, że to jest 180 godzin realizowanych w klasie drugiej i trzeciej technikum i liceum ogólnokształcącego… To faktycznie pozwoli na to, żeby to finansowanie wyglądało również w inny sposób. Czyli z jednej strony to finansowanie wspiera minister obrony, bo część zajęć jest prowadzona chociażby w jednostkach wojskowych, ale z drugiej strony samorząd otrzyma wsparcie finansowe w postaci subwencji na prowadzenie tego typu oddziału, co – jak powiedziałem – ma istotne znaczenie, dlatego że do tej pory albo były to zajęcia prowadzone ze wsparciem finansowym ministra obrony, albo z godzin do dyspozycji dyrektora szkoły, albo z godzin w ramach programu, który dodatkowo wspierał samorząd terytorialny czy organ prowadzący szkołę. Tymczasem teraz istotne jest też to, że te godziny do dyspozycji dyrektora, zgodnie z pewną filozofią zapisaną w ramowych planach nauczania, są do rozwijania dodatkowych zainteresowań ucznia, czyli nie muszą być przeznaczone na prowadzenie tych zajęć. Kończąc, chciałbym jeszcze raz tym wszystkim, którzy pomogli w tworzeniu tego typu rozwiązania, posłom, którzy ten projekt wnieśli, ministrowi obrony narodowej za merytoryczne uwagi, państwu senatorom za pytania, na które też staraliśmy się odpowiedzieć w trakcie dyskusji na posiedzeniach senackich komisji, podziękować.
ParlaMint-PL_2021-09-06-sejm-36-2.u7	Szanowna Pani Marszałek! Wysoka Izbo! Mam zaszczyt przedstawić Wysokiej Izbie rozporządzenie prezydenta Rzeczypospolitej Polskiej z dnia 2 września 2021 r. w sprawie wprowadzenia stanu wyjątkowego na obszarze części województwa podlaskiego oraz części województwa lubelskiego. Pozwolę sobie omówić powody, jakimi kierował się pan prezydent, przychylając się do wniosku Rady Ministrów o wydanie rozporządzenia, a także intencje pana prezydenta co do kształtu oraz treści rozporządzenia. Oczywiście podstawowym powodem, dla którego to rozporządzenie zostało wydane, jest szczególne zagrożenie bezpieczeństwa na granicy polsko-białoruskiej spowodowane w pierwszym rzędzie polityką państwa białoruskiego. Mamy do czynienia z kryzysem migracyjnym. Z naszych ocen wynika i mamy takie przekonanie, że obecna sytuacja ma niestety bardzo duży potencjał do eskalacji w niekorzystnym kierunku. Jest to związane z informacjami, które odnoszą się do rozbudowy przez białoruskie struktury państwowe szlaków przerzutu migrantów przede wszystkim z państw Bliskiego Wschodu, a także szacunkami dotyczącymi liczby migrantów przebywających w tej chwili na Białorusi oraz potencjałem wzrostowym, jeśli chodzi o tę sytuację. Modus operandi białoruskich władz każe zakładać, że intencją tych działań jest doprowadzenie do takiego przesilenia migracyjnego, z jakim mieliśmy do czynienia w 2015 r. Jak pamiętamy, spowodowało to nie tylko kryzys humanitarny, ale także kryzys polityczny w samej Unii Europejskiej. Innymi słowy, możemy spodziewać się dalszego zwiększenia presji migracyjnej i w związku z tym powstania nieprzewidywalnych sytuacji kryzysowych. Drugim elementem korelującym z kryzysem migracyjnym są oczywiście ćwiczenia Zapad. Te ćwiczenia przybierały zawsze agresywny, skierowany przeciwko państwom zachodnim charakter. [[Łukaszenka to ciepły człowiek.]] Natomiast niepokoi nas to, że po raz pierwszy będą one na taką skalę. To jest największa skala od 1991 r., ponad 200 tys. żołnierzy. Niepokoi nas również fakt, że będą odbywały się one w bliskości polskiej granicy. Mówimy o terenach ćwiczebnych, o poligonach w odległości od kilkunastu do kilkudziesięciu kilometrów. Część żołnierzy rosyjskich i białoruskich będzie ćwiczyć chociażby na takim poligonie, jaki mamy w pobliżu Brześcia. Kulminacja tych ćwiczeń będzie między 10 a 16 września. Przypomnę, że same ćwiczenia, przygotowania do nich, elementy tych ćwiczeń są prowadzone praktycznie od początku czerwca. Zarówno polskie, jak i sojusznicze służby od dłuższego czasu dysponowały informacjami wskazującymi na to, że scenariusze dotyczące tych ćwiczeń obejmują również destabilizację sytuacji na naszej wschodniej granicy. Poniekąd mamy z tym do czynienia. Może to mieć skutki dla bezpieczeństwa nie tylko naszego kraju, ale także całego regionu, a co za tym idzie - Europy. Widzimy korelacje kryzysu migracyjnego i ćwiczeń Zapad. Biorąc pod uwagę fakt, że zarówno Białoruś, jak i Rosja dysponują znacznym potencjałem, jeśli chodzi o eskalację działań - nie chodzi tylko o presję migracyjną, ale także o zdolności do innego rodzaju prowokacji - można zaryzykować tezę, że obecnie poziom zagrożenia porządku przy naszej wschodniej granicy może być znacznie większy, największy od czasu rozpadu Związku Radzieckiego. Wszyscy pamiętamy kryzysy związane z wojną w Gruzji, agresję na Ukrainę. Były to zagrożenia o charakterze strategicznym, jednak rozgrywały się w znacznej odległości od naszych granic. Po raz pierwszy od rozpadu Związku Sowieckiego, powtórzę raz jeszcze, mamy do czynienia z zagrożeniami w takiej skali. Jeśli chodzi o reakcję władz polskich i pana prezydenta pozostającego w stałym kontakcie z naszymi władzami, to zwracam uwagę na stopniowanie tej reakcji na zagrożenie. Przede wszystkim w pierwszym rzędzie było to przeciwdziałanie agresji informacyjnej, która stała u początku całej operacji, z którą w tej chwili mamy do czynienia. Wyznaczono dodatkowych funkcjonariuszy z innych oddziałów Straży Granicznej. Pan prezydent podjął również decyzję o użyciu pododdziałów Sił Zbrojnych dla wsparcia Straży Granicznej. Podjęto również dziania zmierzające do wzmocnienia infrastruktury granicznej, w tym budowę tymczasowego ogrodzenia. Jednocześnie nasze władze, władze naszego państwa podjęły działania na arenie międzynarodowej. Przypomnę deklaracje i oświadczenie prezydentów Polski, Litwy, Łotwy i Estonii wydane dnia 23 sierpnia, mówiące o politycznie zaaranżowanej operacji hybrydowej. Chodziło nam o podjęcie i przygotowanie jednomyślnej oceny sytuacji zgodnie z taką interpretacją, jaką my, państwa graniczne i frontowe, w stosunku do Białorusi mamy. Zwracam też uwagę, że o powadze zagrożeń związanych z kryzysem migracyjnym świadczy m.in. debata dotycząca sytuacji na zewnętrznej granicy Unii Europejskiej z Białorusią oraz wykorzystania trwającego kryzysu humanitarnego jako wojny hybrydowej przeciw Unii Europejskiej i państwom członkowskim. Ta debata odbyła się 2 września w ramach Komisji Spraw Zagranicznych Parlamentu Europejskiego. Mamy też komunikaty Komisji Europejskiej oraz stanowisko Kwatery Głównej NATO w tej sprawie. Jeśli chodzi o samo wprowadzenie stanu wyjątkowego, Wysoka Izbo, konstytucja, zobowiązując prezydenta Rzeczypospolitej Polskiej do stania na straży bezpieczeństwa państwa oraz nienaruszalności jego terytorium, powierza mu środki, które w sytuacjach nadzwyczajnych pozwalają na eliminację zagrożeń. Zgodnie z tym pan prezydent uznał za zasadne przesłanki do wprowadzenia stanu wyjątkowego, jakie zostały przedstawione mu przez Radę Ministrów, i zdecydował o wydaniu niniejszego rozporządzenia. Za tą decyzją stała intencja uzyskania efektu prewencji, ale także zdolności szybkiego reagowania struktur państwa wobec nieprzewidywalnych w tej chwili do końca scenariuszy, jakie mogą być realizowane. Zwracam też uwagę, że decyzja prezydenta była poprzedzona szeregiem spotkań z przedstawicielami rządu, najwyższymi dowódcami wojskowymi, szefami służb specjalnych i pozostałych służb mundurowych, które właśnie temu zagadnieniu były poświęcone. Prezydent ma świadomość, z jakim bagażem emocjonalnym ze względu na konotacje historyczne jest obarczona w Polsce decyzja o stanie nadzwyczajnym, jednak mamy z rządem wspólne przekonanie, że mamy do czynienia z zagrożeniem o ponadstandardowym wymiarze. Taka jest ocena pana prezydenta i rządu. Chciałbym także wskazać i zaznaczyć, że do tego rodzaju rozwiązań prawnych odwołały się kraje sąsiednie, nasi sojusznicy, takie jak Litwa i Łotwa, wprowadzając stany nadzwyczajne przy granicy z Białorusią. W przypadku Litwy, gdzie to zagrożenie było największe, sejm litewski przegłosował, zdecydował się na wprowadzenie, przyjęcie pakietów dodatkowych ustaw, które zwiększają kompetencje rządu i sił zbrojnych w czasie kryzysu. Jeśli chodzi o intencje, którymi kierował się pan prezydent, wydając rozporządzenie, jego pragnieniem było, aby zostały zrealizowane trzy główne cele. Pierwszym celem było zapewnienie warunków służbom i wszystkim strukturom odpowiedzialnym za ochronę granicy państwowej. Drugim było zabezpieczenie obywateli i zwiększenie poczucia bezpieczeństwa obywateli. I wreszcie trzecim warunkiem było wprowadzenie takich rozwiązań, które spełniałyby te dwa pierwsze warunki, ale żeby były jednocześnie w jak najmniejszym stopniu dotkliwe dla obywateli. Jeśli chodzi o zapewnienie dotyczące pracy służb i ochrony granic, to chodziło przede wszystkim o to, jak powiedziałem na wstępie, żeby z jednej strony mogły zostać podjęte działania o charakterze prewencyjnym, a z drugiej strony, żeby zapewnić szybkość reagowania i skuteczność reagowania w sytuacji, gdyby rzeczywiście nastąpiła jakaś eskalacja, jeżeli chodzi o to, co się w tej chwili dzieje na granicy między Polską a Białorusią. Mamy przekonanie, pan prezydent też ma przekonanie, że przy obecnej skali zagrożeń w dynamicznie zmieniającej się sytuacji przestrzeń zabezpieczona na potrzeby działań funkcjonariuszy na podstawie obowiązujących przepisów przed wprowadzeniem stanu wyjątkowego była niewystarczająca. Stąd możliwość skutecznej realizacji działań w sposób zdecydowany ograniczała obecność, co mogliśmy obserwować w mediach, osób i podmiotów postronnych. W ostatnich tygodniach mieliśmy do czynienia z eskalacją negatywnych zdarzeń: od nieuprawnionych interwencji na granicy przez agresję słowną wobec funkcjonariuszy, Straży Granicznej, żołnierzy, funkcjonariuszy po niszczenie infrastruktury granicznej czy groźby nielegalnego przekraczania granicy państwowej. Oczywiście były też działania podejmowane z usprawiedliwionych pobudek natury humanitarnej, które miały na celu niesienie pomocy osobom w potrzebie, tym niemniej w obecnej sytuacji, przy jednoczesnym założeniu, że takie sytuacje są wykorzystywane przez służby obcych państw do działań hybrydowych w celu powiększania chaosu i zamętu na granicy, tego typu działania prowadziłyby do obniżenia skuteczności funkcjonowania na miejscu służb. Z naszego punktu widzenia, z punktu widzenia pana prezydenta, rządu, jest sprawą niedopuszczalną wymuszanie na funkcjonariuszach ujawnienia ich wizerunków podczas wykonywania zadań, również próby ujawniania ich danych, podobnie przenikanie nadmiernej ilości informacji związanych z podejmowanymi przez służby działaniami, które w obecnej sytuacji należałoby traktować jako informacje o charakterze wrażliwym, które mogłyby być wykorzystywane przez wrogie nam służby do działań, o których od początku, od paru tygodni mówimy, do działań o charakterze hybrydowym. Przypomnę, że w przypadku wcześniejszych ćwiczeń NATO-wskich tego typu działania związane z ujawnianiem danych, wizerunku, adresów, telefonów żołnierzy, funkcjonariuszy, którzy brali udział w tego typu operacjach, przez ośrodki wrogie NATO miały już miejsce. Pojawiały się SMS-y z pogróżkami, pojawiały się informacje w mediach społecznościowych ujawniające adresy, zdjęcia rodziny w celu oddziaływania psychologicznego, zastraszania żołnierzy biorących udział w ćwiczeniach. Takie niebezpieczeństwo istnieje oczywiście również w tym wypadku. Jeśli chodzi o bezpieczeństwo mieszkańców, to szczególnie ważną dla pana prezydenta przesłanką było to, żeby zapewnić możliwie wysoki poziom bezpieczeństwa obywateli zamieszkujących tereny przygraniczne, i to nie tylko ze względu na zagrożenia związane z nielegalnym przenikaniem granicy, pojawieniem się osób, których intencje... Każdy, kto miał do czynienia z mieszkańcami tych terenów, mógł usłyszeć takie głosy, że ci ludzie nie są pewni intencji osób, które zjawiają się nagle w sposób nielegalny. Ale również chodziło o zagrożenie z drugiej strony, ze strony organizacji zajmujących się dalszym przerzucaniem tych ludzi w kierunku Niemiec, organizacji o charakterze przestępczym, często związanych z obcymi służbami czy inspirowanych przez obce służby. Wreszcie przesłanka dotycząca wprowadzenia rozwiązań proporcjonalnych do zagrożenia. Zwracam uwagę, że tutaj rzeczywiście pan prezydent w czasie intensywnych konsultacji z rządem zwracał na to szczególną uwagę. Tych ograniczeń, które znajdziemy w przepisach dotyczących stanów nadzwyczajnych, w tym wypadku w ustawie o stanie wyjątkowym, a także w ustawie o powszechnym obowiązku obrony, jest kilkadziesiąt. Decyzja prezydenta wprowadza siedem takich ograniczeń. Mam nadzieję, że zdecydowana większość mieszkańców terenów objętych stanem wyjątkowym nie odczuje w dużej skali takich utrudnień. Pierwsze sygnały są takie, że te ograniczenia na chwilę obecną nie są w porównaniu ze zwiększonym poczuciem bezpieczeństwa traktowane jako szczególnie dotkliwe. Wysoka Izbo! Mamy dziś do czynienia z obawami mieszkańców, że może dojść do destabilizacji sytuacji na terenach przygranicznych. Mamy też do czynienia z ciężkimi warunkami pracy polskich funkcjonariuszy, ale także z naszymi realnymi obawami co do dalszego rozwoju sytuacji, zwłaszcza w kontekście kulminacji ćwiczeń Zapad, która to kulminacja będzie miała miejsce w najbliższych dniach. W tych kwestiach w opinii pana prezydenta, jeśli chodzi o bezpieczeństwo państwa, jego obywateli, potrzebne jest rzecz jasna jak największe poparcie dla podjętych działań. Dlatego pan prezydent liczy, że zarówno powody wydania przez niego rozporządzenia w sprawie wprowadzenia stanu wyjątkowego, jak i jego treść spotkają się ze zrozumieniem i akceptacją pań i panów posłów. W tym miejscu chciałbym również w imieniu pana prezydenta wyrazić najwyższe uznanie dla pracy naszych funkcjonariuszy na granicy. To są nie tylko pogranicznicy, którzy do tej pory strzegli naszej granicy z Białorusią, czyli pogranicznicy z Podlaskiego Oddziału Straży Granicznej, Nadbużańskiego Oddziału Straży Granicznej (Dzwonek), ale to są również inni funkcjonariusze Straży Granicznej przerzuceni na tę granicę, to są żołnierze polscy, to są również policjanci polscy. Oni rzeczywiście w tej chwili często w niełatwych warunkach sprawują tę służbę. Uważam, że z naszej strony należy im się jak największe uznanie. Dziękuję bardzo. [[Oklaski]]
ParlaMint-PL_2019-04-04-sejm-79-2.u208	Bardzo dziękuję. Pani Marszałek! Wysoka Izbo! Panie Ministrze! Dane, które nam pan minister przedstawił, są bardzo dobre. Niewątpliwie Karta Dużej Rodziny jest jednym z narzędzi wspierających rodziny wielodzietne. Ja chciałabym uzupełnić jeszcze tę wypowiedź. I moje pytanie - to jakby wybrzmiało w wypowiedzi, ale chciałam uszczegółowić - o to, jak ocenia ministerstwo skutki zmian, które zostały właśnie w roku 2018 wprowadzone. Chciałabym również dopytać o seniorów, z wyszczególnieniem grupy seniorów, o to, co się zadziało po 1 stycznia 2019 r. Ta oferta, Karta Dużej Rodziny, jest postrzegana głównie jako ulgi w korzystaniu z różnych dóbr kultury, a jak to wygląda, jeżeli chodzi o usługi zdrowotne, sanatoria. Czy takie dane ministerstwo posiada? Bardzo dziękuję.
ParlaMint-PL_2016-10-18-senat-27-3.u59	Przepraszam… Szanowni Państwo, bardzo proszę o ciszę lewą stronę, moją lewą stronę sali. Nie udzieliłem głosu ani panu senatorowi Zientarskiemu, ani panu senatorowi Jackowskiemu. [[O, brawo!]] Pan senator Czerwiński. Proszę o pytanie.
ParlaMint-PL_2016-06-08-sejm-20-1.u715	Dziękuję bardzo. Pani Marszałek! Szanowni Państwo Posłowie! Pan poseł Szulowski pytał, czy możliwe jest podzielenie się odpowiedzialnością. Tak, takie połączenia są możliwe. To umowa będzie określała zakresy obowiązków. Pan poseł Dziuba pytał o laboratorium, de facto pytał też o outsourcing, jeśli chodzi o tego typu działalność. W tym zakresie w ogóle nie regulowaliśmy outsourcingu, w żadnym obszarze funkcjonowania podmiotu leczniczego. Wydaje się, że tego typu regulacja po prostu nie jest możliwa. Pani prof. Chybicka pytała, dlaczego w nocy. Nie wiem. Bo to już jest tak, że ustawa jest własnością parlamentu w tej chwili i nie minister zdrowia wyznacza te terminy. Natomiast dobrze, że pani profesor zapytała mnie o ten ujemny wynik finansowy. Cieszę się, że wszyscy to zauważyli, ponieważ samorządy też wreszcie zauważyły, że muszą pokrywać ujemny wynik finansowy. I nie jest to nic nowego, dlatego że dokładnie tego typu regulacje obowiązują od 1997 r., odkąd mamy instytucję organu tworzącego. Taki zapis, praktycznie identyczny zapis pojawił się w ustawie o zakładach opieki zdrowotnej i funkcjonował do 2011 r. W 2011 r. dodano obowiązek przekształcenia, możliwość albo likwidacji, albo przekształcenia. I do dzisiaj to obowiązuje. A więc praktycznie przywracamy zapisy i obowiązki sprzed 2011 r. Nie ma tutaj żadnej... [[Poseł Władysław Kosiniak-Kamysz: Minister zdrowia też powinien pokryć straty.]] Ależ tak, oczywiście. Dokładnie takie same zasady dotyczą ministra zdrowia, jak też ministra obrony narodowej czy spraw wewnętrznych, jakiegokolwiek ministra, który posiada podmioty lecznicze. I jeszcze jedno pytanie. Już poza pytaniem chciałbym też opowiedzieć o jednej rzeczy, a mianowicie o tym, że nie można wypłacać dywidendy, bo to też było często podnoszone. Chciałbym zwrócić uwagę na to, że to jest po prostu spółka non profit. Spółka non profit, która jest powszechna w całej Europie. Hiszpania, Portugalia, Włochy, Holandia, Francja, Wielka Brytania i jeszcze nie wiem, ile krajów - tam praktycznie ogromna większość tego typu podmiotów, szpitali, przychodni funkcjonuje właśnie w formie podmiotów non profit, które przeznaczają cały zysk na swój własny, wewnętrzny rozwój i pensje pracowników. Bardzo dziękuję.
ParlaMint-PL_2020-05-12-sejm-11-6.u41	Pani Marszałek! Wysoka Izbo! Pan poseł Czarnek reprezentujący wnioskodawców powiedział: Nie czas i nie miejsce, aby mówić o tym, co wydarzyło się 10 maja. A ja się pytam, panie pośle, kiedy jest ten czas i jakie to jest miejsce, bo nie ma lepszego miejsca do rozmowy o tym, co wydarzyło się 10 maja, niż polski parlament. Nie ma lepszego miejsca do rozmowy o waszej kompromitacji niż polski parlament. Nie ma lepszego miejsca do rozmowy o tym, jak sparaliżowaliście państwo, niż polski parlament. Nie ma lepszego miejsca do rozmowy o pakietach Sasina, o nielegalnie wydanych pieniądzach, o nielegalnych decyzjach niż polski parlament. I nie chcemy rozmawiać o tym tylko dlatego, aby was rozliczyć, bo na to przyjdzie czas, staniecie przed prokuratorem, ale chcemy o tym rozmawiać, tak żebyście nie popełniali więcej takich błędów. Nie pozwoliliśmy, aby wybory ustawił Jacek Sasin i nie pozwolimy na to, aby procesem wyborczym ręcznie sterowała pani marszałek Witek. Wybory mają być bezpieczne i uczciwe, bo takich wyborów oczekują Polacy. [[Oklaski]]
ParlaMint-PL_2017-12-14-senat-52-3.u38	Jeżeli chodzi o pytanie pana senatora Augustyna, to ono pada chyba po raz trzeci. Pani minister Anna Surówka-Pasek udzieliła bardzo precyzyjnej odpowiedzi. Przepraszam, Panie Senatorze, ale ja nie jestem w stanie co do kwestii związanych z oceną pana senatora wobec udzielanych odpowiedzi… Odsyłam pana senatora do tych informacji, które były przekazane wczoraj przez panią minister. Jeżeli chodzi o pytanie, czy zasada niesprawiedliwego procesu… Powiem tak: Panie Senatorze, z całym szacunkiem, ale ja nie widzę żadnej zasady niesprawiedliwego procesu zawartej w ustawie o Sądzie Najwyższym. To pytanie, jeśli chodzi o to sformułowanie, zawiera nieprawdziwą tezę. Postępowanie dyscyplinarne jest uregulowane adekwatnie. Szczegółowych wyjaśnień w tym zakresie udzielaliśmy. I pytanie pana marszałka. Nawet gdyby miała zostać rozpoznana jedna skarga nadzwyczajna dotycząca sprawy, w której wyrządzono komuś krzywdę i mamy do czynienia z rażąco niesprawiedliwym orzeczeniem, to jest sens wprowadzenia tego instrumentu prawnego. Nie ulega dla nas wątpliwości, że takich spraw mogą być tysiące. Uważamy, że tej selekcji będą dokonywać organy kompetentne, jeżeli chodzi o wywiedzenie tego środka prawnego. Ja mam pełne przekonanie także z perspektywy mojego 10-letniego udzielania bezpłatnej pomocy prawnej, jak również na podstawie moich doświadczeń w działalności publicznej, ale i całego zasobu doświadczeń nieobecnej w tej chwili pani minister Zofii Romaszewskiej i pani minister Anny Surówki-Pasek, doświadczenia prawników, którzy nad tym zagadnieniem skupiali się w pracach Kancelarii Prezydenta, że to jest narzędzie prawne, które stanowi podstawę wywiedzenia tego zaskarżenia w przypadkach, w których wcześniej takiej możliwości nie było. Jeżeli będzie tego rodzaju potrzeba, to będziemy się zastanawiać nad odpowiednią modyfikacją przepisów. Statystyka będzie budowana przez podmioty uprawnione – przez rzecznika praw obywatelskich, prokuratora generalnego. I do tych podmiotów pan marszałek może się zwracać po tym, jak ustawa wejdzie w życie – daj Boże, szybko – jeśli chce na bieżąco monitorować, ile tego rodzaju przypadków występuje i ile takich środków prawnych jest w praktyce wywodzonych. Dziękuję bardzo.
ParlaMint-PL_2015-12-29-sejm-07-1.u574	Panie Marszałku! Panie Ministrze! Wysoka Izbo! Szanowni Państwo! Jednym z największych problemów polskich finansów publicznych są dopłaty do Funduszu Ubezpieczeń Społecznych. Nie może być inaczej, ponieważ ZUS, zasady funkcjonowania tego systemu emerytalnego to jest jedna wielka piramida finansowa, która, jak wiadomo, jak każda piramida musi się kiedyś rozlecieć. Zresztą ZUS już dawno zbankrutował, co można łatwo wykazać, biorąc pod uwagę coraz większe kwoty, jakimi właśnie uzupełniamy tę dziurę w tym worku bez dna. Ja mam pytanie, czy jest jakiś długofalowy pomysł, jakaś koncepcja rządu na to, aby ten deficyt zmniejszać, czy nadal będziemy zmuszać Polaków do uczestniczenia w tejże piramidzie finansowej i w ten sposób zmuszać ich do minimalnych, wręcz głodowych emerytur. Dziękuję bardzo. [[Oklaski]]
ParlaMint-PL_2022-05-25-sejm-55-1.u640	Pani Marszałek! Wysoki Sejmie! Posłanki i Posłowie! Proponuję, żebyśmy nie wdawali się w wir propagandy telewizji Kurskiego. To nie jest czternasta emerytura, to jest jednorazowy dodatek do świadczeń emerytalno-rentowych, dodatek, który ma określoną wartość i adresowany jest do określonej grupy osób. Mówienie o czternastce oznacza, po pierwsze, systematyczność, a tu nie ma mowy o systematyczności, bo to jest wprowadzane do systemu prawnego co roku. Po drugie, nie dotyczy wszystkich. Chciałbym zapytać wobec powyższego pana ministra po raz trzeci dzisiaj, bo dwa razy mi nie odpowiedział, kiedy rząd przygotuje stanowisko w sprawie emerytur stażowych. Czy to jest aż takie trudne, żeby przedstawić Komisji Polityki Społecznej i Rodziny stosowne stanowisko? [[Nie ta ustawa, panie pośle.]] Miałem okazję (Dzwonek) poznać pana ministra i znam go z solidności. Liczę na tę odpowiedź. Dziękuję.
ParlaMint-PL_2017-07-07-sejm-45-2.u167	Dziękuję bardzo. Nad przedstawionymi poprawkami głosować będziemy w pierwszej kolejności. Poprawki od 1. do 8. zostały zgłoszone do art. 1 projektu ustawy nowelizującej zawierającego zmiany do ustawy o spółdzielniach mieszkaniowych. W 1. poprawce do art. 3 wnioskodawcy proponują nowe brzmienie ust. 1. Komisja wnosi o odrzucenie tej poprawki. Jej przyjęcie spowoduje bezprzedmiotowość 2. poprawki. Pytanie zgłasza pani poseł Aldona Młyńczak, klub Platforma Obywatelska.
ParlaMint-PL_2015-12-31-senat-07-2.u280	Tak, ja mam pytania do pana ministra Czabańskiego. Dlaczego rząd nie wniósł projektu tej ustawy? Ona jest ważna z punktu widzenia rządu. Przecież rząd otrzymuje tu bezpośrednio nowe kompetencje. I to jest pierwsze pytanie ode mnie. I drugie: jakie jest stanowisko rządu, a jeżeli nie ma stanowiska rządu, to jakie jest stanowisko resortu wobec tej ustawy?
ParlaMint-PL_2021-09-15-sejm-37-1.u114	Bardzo dziękuję, panie marszałku. Podziwiam posłów Prawa i Sprawiedliwości, że są tak oświeceni, że z własnej woli wnieśli projekt ustawy o podatku akcyzowym. Podziwiam również władze Sejmu, że o podatku akcyzowym rozmawiają posłowie komisji energii, klimatu i Skarbu Państwa. [[Ja jestem posłem z komisji finansów.]] A to oznacza, panie pośle, znamy się z wszystkimi posłami wnioskodawcami albo z wieloma, że tak naprawdę nie chodzi o żadnych przedsiębiorców, nie wiem, winiarzy z Podkarpacia, Małopolski, Dolnego Śląska czy Lubuskiego, którzy prowadzą takie składy podatkowe i od wielu lat sygnalizowali Ministerstwu Finansów, że problem z zamykaniem pewnej branży generuje konsekwencje natychmiastowego zapłacenia akcyzy. Bo jaki jest prawdziwy powód tej ustawy, tej zmiany? To jest kolejny lex Obajtek. Dlaczego? Bo jest planowane konsolidowanie Lotosu z Orlenem i w ramach decyzji Komisji Europejskiej trzeba będzie zbyć część aktywów Lotosu. I tylko z tego powodu państwo przypomnieliście sobie o przedsiębiorcach, o których piszecie, małych i średnich, ale nie piszecie o tym największym przedsiębiorcy, który prawdopodobnie wam napisał tę ustawę, czyli o Orlenie, który potrzebuje tej ustawy, ponieważ dobrze wie, że jeżeli przejmie Lotos i będzie musiał odsprzedać część tych aktywów, to Lotos musiałby zapłacić ciężkie pieniądze, akcyzę, za to, że zamyka takie składy podatkowe, bo naliczanie tej akcyzy odbywa się absolutnie tego dnia. Mam taki postulat, że może to dobrze, że prezes Obajtek prowadzi dużą aktywność, bo jeszcze może w przypadku następnych 10 różnych ustaw znajdziemy się tutaj, na tej sali sądowej, na tej sali sejmowej, i będziemy dyskutować. [[Sądowej.]] Może o Prawie prasowym będziemy dyskutować, bo już prezes Obajtek ma Polska Press. Może jeszcze jakieś firmy od parówek albo od czegoś i okaże się, że faktycznie przedsiębiorcom coś lepszego wysmażymy jako Sejm. Ale powiedzmy sobie szczerze, to nie jest jedyna ustawa, którą pod prezesa Obajtka i te wszystkie mocarstwowe pomysły PiS-u integrowania wszystkiego wokół Orlenu będziemy mieli i mieliśmy. Mieliśmy już ustawę o rynku mocy, bo trzeba było zamieść problem kontraktu mocowego dla elektrowni Ostrołęka, który nie jest w stanie się zdarzyć w czasie, w którym deklarowała Ostrołęka. Będziemy mieli za chwilę ustawę o ofercie publicznej i warunkach wprowadzania instrumentów finansowych do zorganizowanego systemu obrotu. Chodzi o to zmniejszenie, podniesienie limitu, kiedy jest konieczność odkupu akcji od mniejszościowych udziałowców, bo to będzie też dotyczyło Lotosu. A prawdopodobnie potem będziemy mieli zmianę Prawa geologicznego i górniczego, bo będzie trzeba coś zrobić z tymi koncesjami, które PGNiG ma od lat 60., prawie 200 szt., i które nie przechodzą w sposób automatyczny na Orlen, jeżeli będzie chciał przejąć PGNiG. Myślę, że Wysoka Izba będzie jeszcze długo zajmowała się ustawami, które wysmażą się w Orlenie, ponieważ potrzeba tego, aby uścielić czerwonym dywanem prezesowi Obajtkowi kolejne działania w konsolidowaniu wszystkiego, co się tylko rusza w polskim obrocie gospodarczym. Sama zmiana jest dobra dla przedsiębiorców i tu akurat zgadzam się z panami. [[Brawo!]] Tylko wy nie mówicie o tym, po co to robicie. Wy to robicie tylko dlatego, że będzie problem, że Lotos miałby zapłacić jakiś podatek. Gdyby to nie było przedmiotem tej zmiany, to byście nigdy się nie pochylili nad tymi przedsiębiorcami, o których tak piszecie w uzasadnieniu, że ci drobni, mali przedsiębiorcy będą mieli lżej. Może będą mieli winiarze z Podkarpacia czy Dolnego Śląska, ale to nie oni są głównymi beneficjentami. I wiecie dobrze, że można było tę sprawę załatwić dużo wcześniej. To połączenie Lotosu z Orlenem budzi wątpliwości, budzi nasze zastrzeżenia jako Koalicji Obywatelskiej. Uważamy, że to jest kolejna niepotrzebna gigantomania i hasło pod tytułem, że Orlen dzięki większej organizacji będzie zdolny do większego wysiłku w ramach transformacji energetycznej, nie zostało poparte żadnymi konkretami. A o tym rozmawiamy na posiedzeniach komisji od wielu miesięcy. I poza banałami, ogólnymi pohukiwaniami na opozycję nigdy nie pokazano efektu, w którym połączenie Lotosu, Orlenu i PGNiG da większą moc do transformacji energetycznej, do budowania bloków gazowych, do budowania instalacji na odnawialne źródła energii, farm wiatrowych, farm fotowoltaicznych. To jest tylko taka trochę zabawa w biznes, którą przeprowadza Prawo i Sprawiedliwość i jego menedżerowie (Dzwonek) i nie wiem, czy tak naprawdę przy większej organizacji moce na transformację energetyczną, bo o to podobno chodzi w Orlenie, będą takie, jak się zakłada. W moim przekonaniu nie, ale jeśli chodzi o tę ustawę, popieramy ją, bo to jest rzecz, która robi dobrze przedsiębiorcom, ale wy to robicie dla Orlenu, a nie dla przedsiębiorców. [[Oklaski]]
ParlaMint-PL_2017-09-28-sejm-48-2.u482	Panie Marszałku! Wysoka Izbo! Wieloletni proces likwidacji szkół w Warszawie i na Mazowszu przez samorządy na pewno nie ułatwił im przeprowadzania reformy. Pani minister, chciałabym prosić o wyjaśnienie, jakie będą kryteria wypłat dodatku motywacyjnego. Czy zostaną zachowane dotychczasowe zasady? Dziękuję. [[Oklaski]]
ParlaMint-PL_2018-04-11-sejm-61-1.u368	Pani Marszałek! Wysoka Izbo! PiS znalazł się w takiej fazie obłaskawiania Komisji Europejskiej. Mamy w tej sprawie kilka projektów ustaw, które na gwałt rozpatrujemy w Sejmie, a tymczasem w tej ustawie idziecie państwo dalej pod prąd, jeżeli chodzi o rekomendacje Komisji Europejskiej. Chcecie za wszelką cenę obalić pierwszą prezes Sądu Najwyższego, wykorzystując do tego wiek emerytalny i wprowadzając niekonstytucyjne stanowisko pełniącego obowiązki pierwszego prezesa. Nie ruszacie w ogóle sprawy skargi nadzwyczajnej, którą Komisja bardzo mocno kwestionowała. W dalszym ciągu nie ruszacie sprawy KRS-u, o którym Komisja mówi, że został wybrany w sposób bardzo upolityczniony. Zostawiacie możliwość usuwania sędziów, co prawda w innej ustawie, tylko że nie przez prezydenta i ministra sprawiedliwości, ale przez ten upolityczniony KRS, o którym Komisja pisze w swoich rekomendacjach, że jest upolityczniony. [[Dzwonek]] Tą drogą porozumienia z Komisją... [[Wicemarszałek wyłącza mikrofon, poseł przemawia przy wyłączonym mikrofonie]]
ParlaMint-PL_2019-02-21-sejm-77-4.u719	Dziękuję. Przypominam, że chodzi o druk nr 2765. Nad poprawkami przedstawionymi w dodatkowym sprawozdaniu głosować będziemy w pierwszej kolejności. W poprawkach 1. i 2. wnioskodawcy proponują, aby dzień 15 kwietnia ustanowić Świętem Chrztu Polski. Nad tymi poprawkami głosować będziemy łącznie. Komisja wnosi o odrzucenie tych poprawek. Głosujemy. Kto z państwa jest za przyjęciem poprawek 1. i 2., proszę podnieść rękę i nacisnąć przycisk. Kto jest przeciw? Kto się wstrzymał? Głosowało 419 posłów. Za - 159, przeciw - 232, wstrzymało się 28. Sejm poprawki odrzucił. Całość ustawy. Są pytania. Poseł Cezary Grabarczyk, PO-KO.
ParlaMint-PL_2020-02-27-senat-05-3.u286	Pani Marszałek! Panie i Panowie Senatorowie! Szczerze mówiąc, nie zamierzałem zabierać głosu, gdyż nie jestem prawnikiem, jestem ekonomistą. Ciężko zabierać mi głos w sprawach prawnych, bo uważam, że każdy powinien się wypowiadać o sprawach, na których mniej więcej się zna. Ale przysłuchując się tej debacie i tym argumentom, które zostały użyte, często bardzo demagogicznym, niesprawiedliwym, kłamliwym… No, może trzeba byłoby tak od serca coś powiedzieć, chociaż jako nieprawnik, i jakoś do tego się odnieść. To jest pierwsza kwestia. Druga kwestia. O zabranie głosu bardzo mnie prosił pan minister Michał Wójcik, którego dzisiaj przez przypadek spotkałem. Mówił o tym tweecie, który został zmanipulowany, i pokazywał mi SMS-y, obraźliwe, ohydne SMS-y, które dostał. Ale, Szanowni Państwo, powiem o jeszcze innej kwestii. Myślę, że wszyscy tutaj, moje koleżanki i koledzy, i w poprzedniej kadencji, i… No, przede wszystkim w poprzedniej kadencji, bo w tej akurat było tego jakoś troszeczkę mniej. A więc musieliśmy wysłuchiwać kierowanych pod naszym adresem stwierdzeń typu „będziesz siedział”. To było kierowane pod moim adresem i pod adresem moich kolegów czy koleżanek. A ja nikogo nie okradłem, nikogo nie zgwałciłem, nikogo nie zabiłem. Nie ma tutaj pana Pocieja… Na jakiej podstawie ktoś do mnie i do moich koleżanek w tak obelżywy sposób się zwraca? Ja mogę głosować tak czy inaczej. I możecie państwo zgadzać się z tym, jak głosuję, albo możecie z tym się nie zgadzać, ale mówienie o tym, że ktoś będzie siedział za to, że zagłosował za jedną czy za drugą ustawą, po prostu jest skandaliczne. A nie słyszałem wypowiedzi senatorów Platformy Obywatelskiej, którzy by takie określenia i takie wyzwiska, które pod naszym adresem są formułowane, potępiali, nie słyszałem, żeby ktoś to potępił. Kolejna kwestia, o której chciałbym powiedzieć, dotyczy tej interpretacji, której myśmy dokonali. Bo myśmy dokonali pewnej interpretacji konstytucji, którą tak państwo wymachujecie. Ja nie jestem prawnikiem, ale umiem czytać ze zrozumieniem. I tam jest napisane, Szanowni Państwo – mówimy o KRS – że sposób powołania KRS ustali ustawa. No i Prawo i Sprawiedliwość czy Ministerstwo Sprawiedliwości dokonało takiej interpretacji i zaproponowało taki sposób wyboru sędziów. Ustawa ta była przedmiotem oceny Trybunału Konstytucyjnego. Jeżeli państwo z tym się nie zgadzacie, to trzeba było, Panie Senatorze Borowski – nie wiem, czy pan uchwalał tę konstytucję – napisać bardzo precyzyjnie i wtedy byśmy nie mieli takiej kwestii. Przecież istotą ustawy i konstytucji, i Trybunału, i sądów jest jakaś interpretacja przepisów prawa. Oczywiście, ona podlega pewnej weryfikacji. I ja nie spotkałem się dzisiaj, poza ocenami politycznymi, czy ta interpretacja jest dobra, czy zła… Nie jestem prawnikiem, nie chcę tutaj oceniać. Ale czytając konstytucję, tak jako laik… No, po prostu ustawodawca, czyli Sejm i Senat, dokonał pewnej interpretacji. Jeżeli dzisiaj pan senator Borowski mówi, że tutaj podwładni ministra sprawiedliwości podpisali się pod tymi listami i tam 9 osób, 15… że brakuje podpisów… No, Panie Senatorze, to trzeba było w konstytucji zapisać… Albo może inaczej: trzeba byłoby najpierw dodać, że ci podwładni ministra Ziobry to jednak byli sędziowie, a nie urzędnicy. To trzeba było zapisać w konstytucji, że nie można delegować sędziów do Ministerstwa Sprawiedliwości. Jak byli ministrowie sprawiedliwości SLD czy Platformy – ja już nie pamiętam nazwisk, ale na pewno pan Cimoszewicz, pan Jaskiernia – to też sędziowie byli delegowani do Ministerstwa Sprawiedliwości. Czy kogoś to oburzało? Był minister Czuma, chyba także dzisiejszy pan senator Kwiatkowski… Był przecież ministrem sprawiedliwości. Za ich czasów też to było robione. No, więc teraz… Ja nawet bym powiedział, że na wyższy poziom się wzniósł… Lewica… Nie pamiętam, czy premierem był wtedy pan Cimoszewicz, czy pan Belka, czy pan Miller, bo tego nie sprawdzałem. No, ale czynna sędzia została ministrem sprawiedliwości, pani Piwnik. No, więc już nie mówcie, że dzisiaj ci sędziowie, którzy są delegowani do Ministerstwa Sprawiedliwości, to są jacyś źli sędziowie, gorsi sędziowie, bardziej podlegli. Bo jeżeli przyjmiemy taką interpretację, no to… Oni podlegali też pod pana ministra Jaskiernię, pod pana ministra Czumę z Platformy i pod pana Cimoszewicza. I wtedy było dobrze? A dzisiaj jest źle? No, stworzyliśmy – czy stworzyliście państwo, bo ja wtedy byłem studentem, jak była uchwalana konstytucja – taki system. Jeżeli się ten system nie podoba, to proszę dokonywać zmian w konstytucji, a nie dzisiaj zarzucać Prawu i Sprawiedliwości, że łamie jakieś zasady. I kuriozalne wypowiedzi, których było niestety bardzo wiele… Ja się wczoraj przyglądałem na telebimie i przysłuchiwałem niektórym wypowiedziom, i dzisiaj, i wczoraj, jak był pan rzecznik Bodnar. No, jakby tego posłuchał ktoś z zagranicy, nieznający realiów w Polsce, to mógłby powiedzieć, że Stalin i Hitler to byli bardzo sympatyczni ludzie przy dzisiejszych rządach Prawa i Sprawiedliwości. Pan to powiedział. Szanowni Państwo… To może pan ma rację? Panie Senatorze, bardzo bym prosił… Bardzo bym prosiła, żeby z sali nie dyskutować. Jeżeli po 4 latach… We wczorajszej dyskusji pani marszałek w bardzo emocjonalny sposób mówiła o jakiejś tam osobie, która w wyniku interwencji policji na nielegalnej demonstracji miała złamaną rękę. Bardzo mi przykro w tym momencie, bo na pewno coś takiego się nie powinno zdarzyć. No, ale, Szanowni Państwo, jeżeli ten sadyzm Prawa i Sprawiedliwości, Jarosława Kaczyńskiego, Ziobry, Morawieckiego to jest to, że jeden demonstrant na 4 lata, który w wyniku nieszczęśliwej interwencji policji doznał złamania ręki… Proszę sobie zobaczyć, jak interweniuje, że tak się wyrażę, policja francuska. [[Poruszenie na sali]] Proszę państwa, proszę nie dyskutować z panem senatorem. [[Rozmowy na sali]] Będziecie państwo mogli oczywiście – pan senator Borowski, pewnie jak zwykle – jakąś replikę, że tak powiem, do mnie zastosować. Szanowni Państwo, myślę, że te tezy o bezprawiu, o jakimś zagrożeniu demokracji, które wpisujecie w tę uchwałę, tezy całkowicie nieprawdziwe, jeszcze kiedyś… No, macie dzisiaj większość, no więc pewnie ta uchwała będzie podjęta, ale jeszcze kiedyś będziemy, jako Polacy, wstydzili się, że taka uchwała – jeżeli będzie podjęta – była podjęta przez Senat. Bo naprawdę żyjemy w wolnym i demokratycznym kraju i to, że można dzisiaj takie uchwały przygotowywać, tak krytykować, to jest najlepsza gwarancja wolności i demokracji, którą dzisiaj mamy w Polsce. Dziękuję. Rozstrzelać…
ParlaMint-PL_2017-09-26-senat-47-3.u28	Dziękuję. Panie Przewodniczący, ja jeszcze wrócę do tych etatów nieobsadzonych i etatów sędziowskich, które są realizowane poprzez pracę w Ministerstwie Sprawiedliwości. Wiemy wszyscy, że Prawo i Sprawiedliwość szło do wyborów z postulatem przyspieszenia postępowań w sądach. Wiemy, że rząd, motywując wnoszenie projektów ustaw, które mają radykalnie zreformować wymiar sprawiedliwości, szczególnie Sąd Najwyższy i Krajową Radę Sądownictwa, powołuje się na konieczność reformy sądów, aby przyspieszyć postępowania, usprawnić je. Czy ta 1/10 z 10 tysięcy etatów, które nie są obsadzone – z winy czy z przyczyn leżących po stronie Ministerstwa Sprawiedliwości – miałaby wpływ na przyspieszenie postępowań, na lepszą pracę sądów, szczególnie rejonowych i okręgowych? Czy gdyby ten 1 tysiąc osób pracował w sądownictwie i orzekał, to można by było mówić o radykalnym czy też poważnym wzroście liczby rozpatrywanych spraw?
ParlaMint-PL_2019-04-11-sejm-80-1.u123	Dziękuję bardzo, panie pośle. Pan poseł Paweł Grabowski, klub Kukiz’15. Nie ma. Pan poseł Mieczysław Kasprzak, Polskie Stronnictwo Ludowe - Unia Europejskich Demokratów. Bardzo proszę.
ParlaMint-PL_2022-03-23-senat-39-1.u253	Panie Marszałku, właśnie chciałem zadać pytanie. Pytanie, czy my możemy „przymuszać” spółki Skarbu Państwa, w których Skarb Państwa nie ma 100% udziałów, a więc są mniejszościowi ich udziałowcy, w różnym procencie, do tego, aby te spółki przekazywały swoje ośrodki, załóżmy, wypoczynkowe czy jakieś hotele. To są różne spółki, bo to są spółki giełdowe, to są często spółki, w których jest nieraz inny, że tak powiem, właściciel, który ma 20, 30, 40%, tak? [[Senator Agnieszka Gorgoń-Komor: Trzeba udostępniać.]] Oczywiście, że trzeba, ja się zgadzam, ale za odpłatnością. A w tej ustawie robimy to na podstawie bezpłatnej umowy użyczenia. Czy to zdaniem pana przewodniczącego nie jest bardzo poważne ograniczenie prawa własności i jak to się ma do… [[Sygnał timera]] …konstytucyjnej zasady ochrony własności? Dziękuję.
ParlaMint-PL_2018-07-26-senat-64-3.u359	Dziękuję bardzo, Panie Senatorze. Czy są pytania do pana senatora sprawozdawcy? [[Nie ma.]] Nie. Dziękuję, Panie Senatorze. Projekt ustawy został wniesiony przez rząd. Czy pani prezes Urzędu Zamówień Publicznych, pani Małgorzata Stręciwilk, chciałaby zabrać głos w sprawie rozpatrywanej ustawy? [[Prezes Urzędu Zamówień Publicznych Małgorzata Stręciwilk: Jeśli będą pytania, służę.]] Dobrze. Zaraz zobaczymy, czy będą pytania. Będą pytania. Tak że poprosiłbym panią minister na mównicę. Proszę bardzo, pan senator Czerwiński.
ParlaMint-PL_2017-05-24-sejm-42-1.u123	Pan poseł Piotr Kaleta w trybie sprostowania. Tylko ja przypominam, że sprostowanie dotyczy błędnie zrozumianych słów, a nie jest pretekstem do polemiki.
ParlaMint-PL_2016-06-10-sejm-20-3.u295	Dziękuję panu posłowi. Proszę państwa, to też była forma oświadczenia, a nie wypowiedź w trybie zadawania pytania. [[Panie marszałku, larum grają.]] Czy prawdą jest, że taki jest tryb zadawania pytania? [[Wesołość na sali, oklaski]] [[Głos z sali: Tak.]] Głos ma poseł Paweł Lisiecki, klub Prawo i Sprawiedliwość.
ParlaMint-PL_2020-10-28-senat-17-3.u67	Czy mnie słychać? Dzień dobry. [[Dzień dobry.]] Dziękuję, Panie Marszałku. Ja miałem kilka pytań, ale wcześniej zadali je koledzy senatorowie, w związku z tym bez sensu jest ich powtarzanie. Ale szczególnie chciałbym zadać pytanie jako przedsiębiorca, który przez ostatnich 26 lat borykał się zawsze z konkurencją. A moje pytanie dotyczy praktyk konkurencji. Bo rzeczywiście sytuacja wygląda następująco: ta ustawa wprowadza de facto monopol na rynku doręczeń elektronicznych, monopol jednego podmiotu. On będzie uprzywilejowany. Moje pytanie dotyczy przede wszystkim 2 spraw. Pierwsza: dlaczego ten monopol? Ale ważniejsze pytanie dotyczy tego, co później. Jakie będą, Panie Ministrze, kierunki działań w celu zniwelowania przewagi konkurencyjnej i zapewnienia rzeczywistej konkurencji na rynku doręczeń elektronicznych? W jakich kierunkach rząd będzie prowadził te działania, żeby konkurencja była faktem, a Polacy nie przepłacali? Bo tam, gdzie nie ma konkurencji, gdzie jest monopol, to wiadomo, że taki podmiot dyryguje finansowo, jak chce. Ponoć trzeba będzie w ogóle za to płacić, np. za doręczenie e-maila. Ale chodzi przecież o to, żeby Polacy nie przepłacali za tę usługę. Dziękuję bardzo.
ParlaMint-PL_2015-12-30-sejm-07-2.u138	Pani Marszałek! Wysoka Izbo! Posłowie Prawa i Sprawiedliwości! Tu nie chodzi o media. Prowadzicie swoją własną, prywatną wendetę za 8 lat bycia w opozycji, tak to niestety wygląda. Media publiczne, jakiekolwiek by były, staną się teraz mediami po prostu jednej partii. A więc chciałam państwu zadać pytanie. Wymagacie od kandydatów na członków zarządów i rad nadzorczych pewnych kompetencji. [[Żadnych nie wymagają.]] Bardzo dobrze. Chodzi o pewną wiedzę, umiejętności. Natomiast jakie umiejętności ma minister właściwy do spraw skarbu, obecnie pan Jackiewicz, w zakresie wyboru takich osób? Czy nie powinien się charakteryzować jakąś wiedzą, umiejętnościami, aby tak dobrego wyboru móc dokonać? Czy jednak wystarczy tylko i wyłącznie legitymacja partyjna? [[Wystarczy.]] Wydaje się, że mają państwo bardzo krótką ławkę osób, którymi możecie obsadzić stanowiska, w związku z czym likwidujecie wszystkie możliwe konkursy. Dziękuję. [[Oklaski]]
ParlaMint-PL_2016-07-05-sejm-22-1.u415	Panie Marszałek! Wysoka Izbo! Przedstawiam sprawozdanie Komisji Gospodarki Morskiej i Żeglugi Śródlądowej o poselskim projekcie ustawy o zmianie ustawy o wspieraniu zrównoważonego rozwoju sektora rybackiego z udziałem Europejskiego Funduszu Morskiego i Rybackiego. Komisja obradowała nad tymże projektem 4 i 5 lipca. Komisja Gospodarki Morskiej i Żeglugi Śródlądowej po przeprowadzeniu pierwszego czytania wnosi, aby Sejm uchwalił załączony projekt ustawy. Panie i Panowie Ministrowie! Wysoka Izbo! Mam zaszczyt przedstawić sprawozdanie, które związane jest z ww. projektem. Proponowane zmiany przede wszystkim mają na celu uregulowanie, uporządkowanie kwestii związanych z funduszem unijnym dedykowanym sektorowi rybactwa, którym w perspektywie finansowej 2014–2020 jest Europejski Fundusz Morski i Rybacki, realizowany poprzez Program Operacyjny „Rybactwo i morze”. Efektem zaproponowanych zmian będzie umożliwienie strukturom administracji sprawnego wydatkowania środków finansowych w ramach wspomnianego Programu Operacyjnego „Rybactwo i morze”. I tak dzięki wskazaniu Agencji Restrukturyzacji i Modernizacji Rolnictwa jako instytucji pośredniczącej w zakresie priorytetu 6: Wspieranie wdrażania zintegrowanej polityki morskiej... Ponadto stworzone zostaną podstawy prawne do wykonywania przez agencję niektórych zadań instytucji zarządzającej w ramach priorytetu 4: Zwiększenie zatrudnienia i spójności terytorialnej, który obejmuje następujące działania, tj. przygotowanie procedur. Ponadto zmiana w art. 13 ust. 2 pkt 2 ustawy umożliwi Agencji Restrukturyzacji i Modernizacji Rolnictwa ubieganie się o środki finansowe na realizację przydzielonych jej zadań ze środków pomocy technicznej programu operacyjnego. W stosunku do obecnego stanu prawnego zaproponowane zmiany art. 24 ust. 1–4 ustawy stworzą także możliwość alternatywnego podejścia do wypełnienia delegacji ustawowej przy tworzeniu poszczególnych rozporządzeń oraz rozszerzenie tej delegacji, tak aby rozporządzenia swym zakresem obejmowały również katalog beneficjentów oraz tryb, warunki, termin, a także szczegółowe wymagania, jakim powinna odpowiadać umowa o dofinansowanie, na podstawie której przyznane będą środki Europejskiego Funduszu Morskiego i Rybackiego. Z kolei dodanie ust. 3a w art. 24 umożliwi realizację zadań wynikających z przepisów Unii Europejskiej, bowiem zgodnie z art. 39, art. 47 i art. 49 rozporządzenia Parlamentu Europejskiego i Rady nr 508/2014 z dnia 15 maja 2014 r. w sprawie Europejskiego Funduszu Morskiego i Rybackiego oraz uchylającego rozporządzenia Rady nr 2328/2003, nr 861/2006, nr 1198/2006 i 791/2007 oraz rozporządzenie Parlamentu Europejskiego i Rady nr 1255/2011 państwo członkowskie jest zobowiązane do wskazania podmiotów posiadających doświadczenie lub kompetencje w zakresie realizacji, zatwierdzania lub doradztwa realizacji operacji finansowanych w ramach Europejskiego Funduszu Morskiego i Rybackiego. Aby celowo wydatkować środki finansowe, należy uszczegółowić kwestię listy beneficjentów mogących skorzystać z przewidzianych form wsparcia. W zależności od charakteru i zakresu realizowanych operacji wspomniane podmioty zostaną wskazane spośród, po pierwsze, szkół wyższych, instytutów badawczych, o których mowa w ustawie z dnia 30 kwietnia 2010 r. o instytutach badawczych, instytutów naukowych, o których mowa w ustawie z dnia 30 kwietnia 2010 r. o Polskiej Akademii Nauk, lub fundacji posiadających niezbędne kompetencje w zakresie realizacji operacji lub zatwierdzania wyników operacji, lub po drugie, osób prawnych i osób fizycznych, a także podmiotów zapewniających doradztwo prawne i ekonomiczne, posiadających niezbędne kompetencje w zakresie usług doradczych. Zmiana polegająca na dodaniu ust. 4a w art. 32 ma na celu wskazanie trybu dochodzenia zwrotu pomocy pobranej nienależnie lub wykorzystanej niezgodnie z przeznaczeniem, natomiast dzięki zmianie brzmienia art. 32 ust. 5 ustalanie kwot pomocy pobranych nienależnie lub w nadmiernej wysokości będzie prowadzone na podstawie ustawy z dnia 27 sierpnia 2009 r. o finansach publicznych. Powyższe propozycje można traktować jako główne zmiany mające istotny wpływ na uruchomienie środków w ramach Programu Operacyjnego „Rybactwo i morze”, natomiast pozostałe z proponowanych zmian mają charakter bardziej techniczny i wynikają z konieczności uporządkowania systemu realizacji Programu Operacyjnego „Rybactwo i morze” w ramach perspektywy finansowej 2014–2020. W komisji po uwagach Biura Legislacyjnego wprowadziliśmy wiele zmian wychodzących naprzeciw uwag biura, stąd też przedstawiam państwu również uwagi już zawarte w sprawozdaniu, w poszczególnych artykułach. W imieniu wnioskodawców proszę o życzliwe i przyjazne potraktowanie tego projektu, bo jestem również jednym z wnioskodawców, jednakże jako sprawozdawca chciałabym nadmienić, iż komisja w dniu dzisiejszym przyjęła tekst nowej ustawy ze zmianami proponowanymi przez Biuro Legislacyjne. Dziękuję bardzo, pani marszałek.
ParlaMint-PL_2017-04-06-sejm-39-2.u214	Bardzo proszę o spokój. [[Poseł Dorota Arciszewska-Mielewczyk: Proszę uspokoić pana posła.]] Pani poseł, proszę się uspokoić.
ParlaMint-PL_2018-12-13-sejm-74-2.u212	Pani Marszałek! Wysoka Izbo! Mam zaszczyt przedstawić stanowisko klubu Platforma Obywatelska - Koalicja Obywatelska dotyczące projektu ustawy. Jest to projekt ustawy, nie jak mówiła pani poseł sprawozdawca, rządowy, tylko dziwne, projekt poselski, zmieniający już drugi raz przedłożenie rządowe. Przypomnę, że 10 stycznia zaproponowano projekt rządowy nadzwyczajnie regulujący organizację szczytu, którego uzasadnienie było opatrzone opiniami prawniczymi, że takie rozwiązanie zupełnie jest niepotrzebne, bo są wystarczające regulacje ustawowe, żeby można było tę organizację przeprowadzić. Zresztą poprzednie szczyty były organizowane bez szczególnych rozwiązań ustawowych. Ten sam projekt już kilka miesięcy później, w lipcu, był ponownie zmieniany, też z przedłożenia rządowego. Obecnie mamy do czynienia ze zmianą, która ma wejść w życie zaraz po uchwaleniu. To jest zmiana, która w zasadzie nie jest podyktowana żadną rzetelną przesłanką. Czegóż ona dotyczy? Nie zmienił się ani stan faktyczny, ani stan prawny. Dotyczy zmian przepisów, które pozwalają, by minister właściwy do spraw środowiska udzielił wsparcia finansowego państwom niewymienionym w załączniku I do konwencji klimatycznej w ramach współpracy międzynarodowej w zakresie spraw objętych tą konwencją. Już w pierwszym przedłożeniu Biuro Legislacyjne opiniuje, że kwestia ta, choć mająca merytoryczny związek z przedmiotem projektu ustawy, nie jest bezpośrednio związana z organizacją COP24 i w ogóle nie powinna się tu znaleźć, a poza tym trzeba zwrócić uwagę, że w tym obszarze ustawodawca dokonał już określonych ustaleń i jest regulacja z zakresu Prawa ochrony środowiska, która pozwala na to, by środki Narodowego Funduszu Ochrony Środowiska i Gospodarki Wodnej były przeznaczane na ten cel związany właśnie z konwencją, dotyczący konferencji stron konwencji klimatycznej. Tak że nie ma żadnych przesłanek. Druga zmiana dotyczy rozszerzenia poza deklaracje pani premier Szydło przeznaczenia tych środków. Przypomnę, że pani premier Szydło w czasie szczytu paryskiego zadeklarowała ze strony polskiej 8 mln dolarów na cele klimatyczne, konkretnie na Zielony Fundusz Klimatyczny i Fundusz Adaptacyjny oraz dwustronne umowy. Obecnie próbuje się wprowadzić dwa rozszerzenia. Jedno - na inne, niesprecyzowane bliżej wielostronne umowy, bo kwestia powiernictwa jest sprawą techniczną i drugorzędną. Po drugie, wprowadza się dodatkowo umowy o charakterze prywatnym, nie precyzując, co to za umowy mają być, na jaki cel i do kogo skierowane. Ponadto przesuwa się okres wydatkowania tych środków na kolejny rok. Przypomnę tylko, że zgodnie z tą ustawą - zresztą, tak jak powiedziałam, i legislatorzy to mówią - nie jest potrzebna taka regulacja. Te środki mają być przekazane w formie dotacji Ministerstwu Środowiska, a kolejno dopiero do adresatów tejże pomocy, więc nic nie stoi na przeszkodzie, żeby do końca roku przekazać to Ministerstwu Środowiska, z jednej strony, a z drugiej strony nic się nie stało takiego, że między 5 grudnia a 30 grudnia, jeśli chodzi o te środki, nagle zmieniła się ich kondycja bądź sposób przekazywania. W tym czasie, tak jak powiedziałam, nie zaszły żadne zmiany faktyczne ani prawne, żeby tak się miało stać. Jednocześnie w uzasadnieniu tego projektu, przypomnę, poselskiego, tej epizodycznej ustawy jakby pilnej, nie wiadomo dlaczego, jako cel wskazuje się utrwalanie pozytywnego wizerunku Polski na forum międzynarodowym. Ja tylko przypomnę, że ten pozytywny wizerunek kosztuje Polaków niebagatelną kwotę, bo co najmniej 252 mln zł to są tylko środki z narodowego funduszu ochrony środowiska, [[Dzwonek]] oczywiście kosztem innych środków, i ja bym proponowała, by bardziej się skupić na tym, żeby się nie kompromitować za nasze pieniądze, a skutecznie i dobrze przeprowadzić ten szczyt. Dziękuję. [[Oklaski]]
ParlaMint-PL_2016-09-21-senat-26-1.u92	Panie Marszałku! Wysoka Izbo! Na początku chcę powiedzieć, że bardzo wysoko oceniam prezydencję Holandii. Były pewne obawy, czy Holandia, będąc w rdzeniu Unii, nie będzie próbowała grać na rzecz Unii dwóch szybkości, ale miałem wrażenie, że rząd i parlament holenderski robiły wszystko – przynajmniej tak to odbierałem z poziomu COSAC – żeby w jak największym stopniu utrzymać integralność europejską i szukać konsensusu, czyli tego, co wspólne. Czasami, gdy dyskutujemy o Unii Europejskiej, nasuwa mi się taka refleksja, że niektórzy wyobrażają sobie, że Unia Europejska nadal jest taka, jaka była w 2004 r., a nie taka, jaka jest teraz. A przecież nastąpiły zmiany akcentów, są inne wyzwania. Śmiem twierdzić, że jest też troszkę inna ideologia i że są inne struktury decyzyjne. Ale z drugiej strony Unia Europejska jest dla nas… Nie chcę powiedzieć, że jest bezalternatywna, bo to jest zawsze intelektualnie fałszywe stwierdzenie, niemniej jednak nie mamy lepszego rozwiązania. Unia Europejska jest naszym domem, zwiększa nasze bezpieczeństwo, ale uważam, że jest pewien problem. Chcę tu zacytować Kissingera, który… Uważam, że to jest strasznie ostra wypowiedź o Unii Europejskiej. On powiedział coś takiego, że jeżeli celem strategicznym Unii Europejskiej jest ustalenie wewnętrznej struktury, to taka Unia Europejska nie ma żadnego sensu. Mamy problem z tym, że Unia Europejska była do tej pory legitymizowana przez efektywność. Jak wszystko szło dobrze, to było dobrze, a jak zaczął się kryzys, to mamy do czynienia – nie ukrywajmy tego – z dużym egoizmem narodowym poszczególnych państw. I według mnie uciekanie od tego jest dosyć dużym błędem. Mamy w Europie bardzo silne nurty antyestablishmentowe, które według mnie bardzo mocno krzyczą o podmiotowość. Tutaj jest krzyk o większą demokrację. Mamy według mnie problem taki, że Komisji Europejskiej, choć nie brakuje legitymizacji prawnej, brakuje legitymizacji demokratycznej. Mamy ustrój wewnątrz Unii Europejskiej, który… Być może pan senator Klich ma rację, że nie wykorzystujemy w pełni traktatów lizbońskich, ale trzeba powiedzieć, że to nie jest ustrój, który łagodzi wewnętrzne napięcia. W związku z tym moim zdaniem jakieś zmiany w ramach obecnego funkcjonowania Unii są niezbędne. Kolejna sprawa. Mówiłem już o tym, bo to jest dla mnie bardzo ważna kwestia. Zielona kartka być może mniej, ale kartka czerwona jest elementem, który daje szansę weryfikacji dyrektyw europejskich. To, co jest weryfikowane poprzez wybory w parlamentach – pewne ustawy można później zmieniać – jest… Tutaj takich mechanizmów de facto nie ma i czerwona kartka mogłaby temu służyć. Na posiedzeniach COSAC widzę, jak wielkie jest napięcie między przedstawicielem Parlamentu Europejskiego co do zwiększenia roli parlamentów narodowych… Nie ukrywam, że takim rzecznikiem na rzecz walki z większą autonomią, większą władzą parlamentów narodowych jest Polka – Danuta Hübner. Kwestia TTIP. No, strasznie trudna rzecz… Ja bym powiedział, że w interesie polskim chyba jest TTIP deklaratywnie popierać i pilnować detali, rzeczy, które są dla nas istotne. Moim zdaniem TTIP będzie na bardzo długi czas zawieszone. Stopień skomplikowania związany z zaakceptowaniem tego przez wszystkie parlamenty – wszędzie będą zapewne jakieś gry wyborcze – jest zbyt duży. I mam wrażenie, że już na dzisiaj przyzwolenia na daleko większe zbliżenie ze Stanami Zjednoczonymi w parlamencie francuskim by nie było. Pan senator Klich mówił o dośrodkowych i odśrodkowych działaniach. Ja bym powiedział… Nie wszyscy ci, którzy mówią o integralności, integralności służą. W takim ruchu wirowym bardzo często jest tak, że jeżeli się przesuwamy do środka, to wirujemy coraz szybciej i coraz większe jest niebezpieczeństwo, że nastąpi odprysk i odskoczymy. To jest siła odśrodkowa. To, czy ktoś działa dośrodkowo, czy odśrodkowo… Według mnie chodzi o to, czy w dłuższej perspektywie ktoś działa na rzecz integralności Unii Europejskiej, czy też nie. I tutaj znowu chcę się podeprzeć słowami Kissingera. On mówi, że fałszywe jest pytanie, które stawia Europa, a mianowicie takie, na ile mamy zrezygnować z naszej różnorodności po to, żeby było więcej jedności. On stawia sprawę zupełnie inaczej i pyta: ile musi być różnorodności, żeby Unia Europejska miała sens? On sens Unii Europejskiej dostrzega w tym, że mamy synergię pewnych różnic, które w Unii Europejskiej występują i które w sumie dają siłę różnym rozwiązaniom. To daje to, o czym tutaj mówił pan minister, pewną masę krytyczną wielkości Unii Europejskiej, poszerzonej o nowe kraje europejskie. Ja miałem przyjemność dłuższej rozmowy z panią komisarz Thyssen odpowiedzialną za dyrektywę o pracownikach delegowanych. Moim zdaniem mamy w Komisji Europejskiej do czynienia z klasyczną sytuacją opisaną w książkach o biurokracji – ta biurokracja najlepiej rozwiązuje problemy, które sama stworzyła, a jeżeli już próbuje rozwiązywać problemy inne, to są to problemy tego, który jest najsilniejszym graczem. Tak jest w przypadku dyrektywy o pracy delegowanej. Według mnie została złamana zasada wspólnego rynku usług. Ja, próbując pokazać to swoiste lustro, mówiłem, że odpowiedzią z naszej strony, gdyby to było prawnie możliwe, mogłoby być stwierdzenie uwzględniające humanizm w stosunku do pracowników, że wszystkie kasjerki w supermarketach zagranicznych firm muszą zarabiać tyle, ile zarabiają we Francji, w Wielkiej Brytanii czy w Niemczech. To by było równoważenie rozwiązań. Brexit… Źle, że nastąpił Brexit, ale odbieram to i jako zagrożenie, i jako szansę. Z jednej strony zostaliśmy osłabieni, ponieważ Wielka Brytania była dla nas pewnym graczem wewnątrz Unii Europejskiej, ale z drugiej strony procentowe znaczenie Polski wzrosło. Niedawno mieliśmy wizytę senatorów francuskich. Z ich perspektywy, oczywiście także w wyniku tego, że ta oś współpracy francusko-niemieckiej jest niesymetryczna, że Francja się przesuwa na południe także, tak bym powiedział, w mocy ekonomicznej… Oni mają świadomość, że Brexit powoduje, iż Polska musi być przez nich traktowana jako pewien element równoważenia wewnątrz Unii Europejskiej. Oni mówią o takiej grze z Hiszpanią i Polską. To według mnie zwiększa także nasze pole manewru. Wyszehrad… Wydaje mi się, że to oczywiste, ale warto, że tak powiem, wobec stosowania pewnej karykatury o tym mówić – dla nas, po pierwsze, jest Unia Europejska, a po drugie, w ramach Unii Europejskiej jest Wyszehrad, by być lepiej słyszanym, lepiej rozumianym w Unii Europejskiej. Czy Niemcy, nasz największy partner, to rozumieją? Myślę, że tak. Czy będą lekko działać na pewną dezintegrację Wyszehradu? Myślę, że tak. I co z tego? To znaczy… Z drugiej strony uważam, że w dłuższej perspektywie Niemcy są dla nas najsilniejszym sojusznikiem, który myśli o integralności Unii Europejskiej, nie dzieli jej na starą i nową, ponieważ jest jednym z największych beneficjentów powiększenia po 2004 r. i 2007 r. A więc jest i pewien element partnerstwa, ale ten element partnerstwa pozwala nam mówić twardo: chcemy z Czechami, Węgrami i Słowakami, tak, czasami ugramy, czasami przegramy. Na końcu trochę nie na temat… W najbliższy poniedziałek, 26 września, minie 70 lat od dnia, w którym Sejm podjął decyzję o pozbawieniu praw obywatelskich generała Andersa, nie tylko jego, ale również generała Andersa. Tak sobie pomyślałem, że… Oczywiście nie ośmielę się powiedzieć, że historia jest sprawiedliwa, zwłaszcza w obecności marszałka prowadzącego, historyka, bo pewnie byłbym skorygowany, ale chcę powiedzieć, że czasami jest tak, że historia potrafi zakpić z tych, co kiedyś podjęli podłe decyzje. A teraz w naszym Senacie jest pani Anders, córka generała. Pewno historia nie jest rychliwa, ale czasami potrafi z oprawców, z ludzi podłych zakpić w sposób zupełnie symboliczny. Dziękuję. [[Oklaski]]
ParlaMint-PL_2017-10-18-senat-48-1.u20	Dziękuję. Ja chciałabym zapytać. Jeżeli chodzi o mnie osobiście, to ja nie jestem zwolenniczką korzystania z solariów, ale chodzi mi o to, żeby móc dogłębnie wyjaśnić sprawę osobom zainteresowanym, zanim podejmiemy decyzję. Chciałabym dopytać, czy wprowadzenie dyrektywy, która, jak twierdzą, nie została do tej pory w Polsce wprowadzona, będzie miało znaczący wpływ na uściślenie kontroli korzystania z solariów zarówno w grupach wiekowych, jak przy problemach zdrowotnych, przede wszystkim kontroli jakości urządzeń. Czy wprowadzenie dyrektywy będzie miało na to wpływ? Czy brak tej dyrektywy to jest jakby odrębna sprawa, a sprawa bezpieczeństwa, jakości urządzeń i ich kontroli to jest druga sprawa? Dziękuję.
ParlaMint-PL_2021-03-17-sejm-27-2.u129	Panie Marszałku! Wysoka Izbo! Jeżeli minuta, to bardzo szybko. Szanowni państwo, chciałbym, żebyśmy w KPO nie widzieli tylko pieniędzy dotacyjnych, ale również pożyczkowe. One powinny stanowić spójność, cały jeden spójny plan. Szanowni Państwo! Za co można was pochwalić? Jeżeli to zrealizujecie, jeżeli wybudujemy polską fabrykę paneli fotowoltaicznych, zgoda. Tylko jest pytanie, czy to wam się uda. Temat transformacji wodorowej - czas na wydatkowanie tych pieniędzy do 2026 r. Bardzo się boję, my jesteśmy jeszcze bardzo daleko, jeśli chodzi o transformację wodorową, i boję się, że tutaj byłoby to niewykonalne. Za mało pieniędzy, szanowni państwo, dla tych, którzy w tym najtrudniejszym czasie nas bronili. Bardzo serdecznie dziękuję rolnikom, którzy produkowali w tym czasie, kiedy cała gospodarka stała. A dzisiaj w jaki sposób im się odwdzięczamy? Nie za bardzo to widzę. Panie Ministrze! Żadnych pieniędzy na drogi lokalne. 365 tys. km dróg lokalnych, a ile mamy? Zero. Żadnych pieniędzy na biogazownie (Dzwonek), to chcemy przecież rozwijać. Żadnych pieniędzy również na... Panie pośle... Odbudujmy morską fabrykę podstaw... Farmy na morzu. Zlikwidowaliście to państwo. Jest gotowa rzecz, którą można zrobić. Zalecam... [[Oklaski]] Dziękuję serdecznie, panie pośle. Za mało czasu, panie marszałku.
ParlaMint-PL_2022-01-26-sejm-47-1.u125	Pani Marszałek! Wysoki Sejmie! Mam zaszczyt przedstawić sprawozdanie Komisji do Spraw Energii, Klimatu i Aktywów Państwowych o rządowym projekcie ustawy o zmianie ustawy o przygotowaniu i realizacji strategicznych inwestycji w sektorze naftowym, druk nr 1912. Chciałbym tutaj powiedzieć chociażby kilka słów o celach tej ustawy, bo jest ona niezwykle istotna m.in. z punktu widzenia mojego okręgu wyborczego. Pierwszym z celów, jakie realizuje przedmiotowa nowelizacja ustawy o przygotowaniu i realizacji strategicznych inwestycji w sektorze naftowym, jest rozszerzenie ustawy o inwestycje związane z dostosowaniem Podziemnego Magazynu Ropy i Paliw Góra w Górze w gminie Inowrocław do wymagań dostępności fizycznej zgromadzonych w tym magazynie zapasów interwencyjnych, w tym zapasów obowiązkowych i zapasów agencyjnych, określonej w art. 3 ust. 12 ustawy z dnia 16 lutego 2007 r. o zapasach ropy naftowej, produktów naftowych i gazu ziemnego oraz zasadach postępowania w sytuacjach zagrożenia bezpieczeństwa paliwowego państwa i zakłóceń na rynku naftowym. Przedmiotowa ustawa stworzy ramy prawne umożliwiające realizację polityki rządu w zakresie wzmocnienia bezpieczeństwa energetycznego Rzeczypospolitej Polskiej w odniesieniu do inwestycji związanych z sektorem naftowym. Marszałek Sejmu, zgodnie z art. 37 ust. 1 i art. 40 ust. 1 regulaminu Sejmu, po zasięgnięciu opinii Prezydium Sejmu, skierowała w dniu 12 stycznia 2022 r. powyższy projekt ustawy do Komisji do Spraw Energii, Klimatu i Aktywów Państwowych do pierwszego czytania. Komisja do Spraw Energii, Klimatu i Aktywów Państwowych po przeprowadzeniu pierwszego czytania oraz rozpatrzeniu tego projektu ustawy na posiedzeniu w dniu 25 stycznia wnosi, by Wysoki Sejm uchwalić raczył załączony projekt ustawy. Dziękuję bardzo.
ParlaMint-PL_2019-07-19-sejm-84-3.u81	Szanowny Panie Marszałku! Wysoka Izbo! Warto dodać do pytania pana posła Wróblewskiego, że oskarżony w tej sprawie często na sali rozpraw po prostu spał. Sąd czytał tygodniami i miesiącami te 5 tys. akt sprawy, a oskarżony przysypiał. W innej ze spraw na 35 terminów rozpraw odwołano 21. [[Ale proszę odpowiedzieć na pytanie.]] W innej ze spraw było 99 terminów rozpraw, nie odbyło się ok. 50. [[4 lata musieli na to czekać.]] Tak że tego typu sytuacje... [[Głos z sali: Dlaczego wy wycofaliście ten przepis?]] ...odchodzą do przeszłości. Nasz projekt gruntownie przebudowuje Kodeks postępowania karnego w kierunku usprawnienia systemu. [[Ale tego nikt nie krytykuje.]] To, co wyście zrobili w 2015 r., było wręcz tragiczne dla systemu. O 300% zmalała liczba wnoszonych aktów oskarżenia. Jeśli chodzi o zwroty aktów oskarżenia do postępowania przygotowawczego, drastycznie wzrosła liczba tego typu zwrotów. [[Ale proszę odpowiedzieć na pytanie.]] Dlaczego? Dlatego że nasz system nie jest przygotowany... [[4 lata mieliście. Co zrobiliście przez 4 lata? 4 lata.]] ...na tego typu terapię wstrząsową w postaci kontradyktoryjności. To, co my tu proponujemy, przede wszystkim usprawni postępowanie. Afera Amber Gold. Sąd w tej sprawie przeczytał, szanowni państwo, 25 tomów z ok. 60. Cztery razy w tygodniu pani sędzia czyta po wiele godzin do pustej sali ten wyrok. Dlatego jeżeli państwo chcecie skończyć z tego typu absurdami... [[A my już skończyliśmy to w poprzedniej kadencji. Przecież tłumaczyłem, że my to już wprowadziliśmy.]] ...bardzo proszę o głosowanie nad tym projektem. [[Oklaski]] W innej ze spraw... [[4 lata temu.]] Średnio w naszym kraju zwrotne potwierdzenie odbioru to jest ok. 4–6 tygodni, tymczasem my chcemy wprowadzić powiadamianie za pomocą telefaksu, za pomocą poczty elektronicznej, za pomocą telefonu. Chcemy to usprawnić. W innej sprawie chciałem zwrócić uwagę, że bardzo często zdarza się, że te terminy rozpraw spadają, sąd nie ma możliwości panowania nad rozprawą, akta są czytane po wielokroć godzinami. W Sądzie Rejonowym w Ciechanowie do pustej sali, szanowni państwo, sąd czytał wyrok... [[Bo chcieliście, bo chcieliście, żeby...]] ...przez 13 godzin 55 minut, gdy na sali rozpraw nikogo nie było. Kończymy z tego typu absurdami. Projekt generalnie usprawni postępowanie karne, co już wiemy. Z informacji, które uzyskaliśmy z sądów, wynika, że nawet o 50% sprawy będą szybsze. Dlatego bardzo proszę o głosowanie nad tym projektem. Dziękuję serdecznie. [[Oklaski]]
ParlaMint-PL_2021-05-12-senat-24-1.u96	Dziękuję bardzo, Panie Senatorze. Pani Minister, bardzo proszę. [[Podsekretarz Stanu w Ministerstwie Rodziny i Polityki Społecznej Barbara Socha: Dziękuję bardzo za ten głos. Ja już na ten temat się wypowiedziałam, tak że dziękuję.]] Dziękuję bardzo. Bardzo proszę, pan senator Czerwiński. Przepraszam, nie zauważyłem…
ParlaMint-PL_2018-05-10-sejm-62-3.u219	Panie Marszałku! Panie Ministrze! Wysoka Izbo! W imieniu Komisji do Spraw Unii Europejskiej mam zaszczyt przedstawić sprawozdanie komisji o komisyjnym projekcie uchwały w sprawie przyszłego kształtu polityki spójności w Unii Europejskiej po 2020 r. Projekt uchwały jest inicjatywą komisyjną przyjętą przez Komisję do Spraw Unii Europejskiej 22 marca, a jej celem jest zabranie głosu przez Sejm w toczącej się w Unii Europejskiej debacie na temat przyszłego kształtu polityki spójności po 2020 r. Tego typu uchwały są często przyjmowane przez polski parlament także w celu wzmocnienia głosu polskiego rządu na arenie międzynarodowej. 8 lutego chociażby, przypomnę, Sejm Rzeczypospolitej Polskiej przyjął uchwałę w sprawie negocjacji zasad prowadzenia wspólnej polityki rolnej Unii Europejskiej po 2020 r. Projekt uchwały zawarty w druku nr 2427 został skierowany przez pana marszałka 11 kwietnia br. do Komisji do Spraw Unii Europejskiej do pierwszego czytania, a komisja przeprowadziła pierwsze czytanie i rozpatrzyła projekt uchwały na posiedzeniu w dniu 8 maja br. W zaproponowanym tekście projektu uchwały podkreślamy, że utrzymanie polityki spójności jest kluczowe z punktu widzenia skutecznej realizacji celów wspólnotowych. Zwracamy uwagę, że środki na politykę spójności powinny stanowić istotną część unijnego budżetu i że powinna ona obejmować swym zasięgiem geograficznym wszystkie regiony, wspierać regiony o najniższym poziomie rozwoju, postulując utrzymanie PKB per capita jako podstawowego wskaźnika podziału alokacji środków. Dodatkowo w uchwale proponujemy zmiany funkcjonowania polityki spójności polegające na: wzmocnieniu mechanizmu koncentracji tematycznej przy jednoczesnym zachowaniu szerokiego zakresu interwencji polityki spójności z uwagi na to, że podejmowane działania muszą być dostosowane do zidentyfikowanych deficytów oraz potencjałów poszczególnych terytoriów; zmianie logiki funkcjonowania systemu powiązania polityki spójności ze wsparciem reform strukturalnych i oparcie go na pozytywnych zachętach do wprowadzania zmian strukturalnych; ujednoliceniu zasady wdrażania funduszy polityki spójności i utrzymaniu obecnej struktury funduszy polityki spójności, tj. obejmującej Europejski Fundusz Rozwoju Regionalnego, Europejski Fundusz Społeczny oraz Fundusz Spójności; wzmocnieniu podejścia terytorialnego poprzez szersze zastosowanie instrumentów terytorialnych, a także ich uproszczenie i uelastycznienie, przebudowie modelu wieloszczeblowego zarządzania dzielonego tak, aby jego głównymi osiami było wzajemne zaufanie i zorientowanie na osiąganie rezultatów umożliwiające przekazanie więcej kompetencji na szczebel krajowy i regionalny w zakresie wdrażania, w tym audytu i kontroli; uproszczeniu stosowania instrumentów finansowych. Jednocześnie w uchwale ze względu na ścisłe powiązanie polityki spójności z efektywnością całego systemu zarządzania gospodarczego przedkładamy propozycje zmian w tym systemie polegające na tym, tak by zalecenia dla państw członkowskich miały charakter wieloletni i zachęcały do realizacji reform strukturalnych na poziomie unijnym i państw członkowskich, oraz postulujemy wzmocnienie dialogu państw członkowskich z komisją, tak aby kraje w pełni mogły identyfikować się z tymi zaleceniami. Panie Marszałku! Wysoka Izbo! Treść przedłożonego projektu uchwały wyraża wolę polskiego parlamentu w zakresie zachowania znaczenia i roli polityki spójności w kolejnym okresie finansowania Unii Europejskiej. Ta wola opisana jest w koncyliacyjnym, merytorycznym, pozbawionym akcentów politycznych językiem, co, mam nadzieję, sprawi, że ta uchwała zostanie uchwalona przez Wysoką Izbę jednomyślnie i tym samym wzmocni głos Polski na arenie unijnej i da silniejsze wsparcie polskiemu rządowi w rozpoczynających się, trudnych negocjacjach. Mając to na względzie, by polski parlament starał się mówić jednym głosem, szczególnie w tak ważnej dla Polski i Polaków sprawie, jaką jest przyszłość polityki spójności, wnoszę o przyjęcie przez Wysoki Sejm przedłożonej uchwały. Dziękuję. [[Oklaski]]
ParlaMint-PL_2018-10-03-sejm-69-2.u154	Wrócę do kwestii zawartych w wystąpieniu pana ministra. Panie ministrze, kolejny raz okazuje się, że dane przekazywane przez pana są rozbieżne z danymi z województw. Nie szukajcie kozła ofiarnego w województwach. Dlaczego pan nie powiedział, jakie było opóźnienie po zmianie rządu? Dlaczego pan nie mówił, jakie były trudności dla województw, które zmieniały kryteria? Dlaczego pan nie mówił, że województwa, zamykając poprzedni okres, wykorzystały środki? Wskazuje pan na województwo świętokrzyskie. Ono wykorzystało wszystkie środki z tamtego okresu. A w tym roku? 53%. Jesteśmy w połowie okresu alokacji. Mamy n+3, mamy uwarunkowania. Województwo samo ma zagospodarować te środki? A samorządy gminne? A powiatowe? A to, że zabraliście pieniądze na reformę szkoły, to, że gminy nie miały na wkład własny? [[Dzwonek]] Skąd się to wzięło? Jeszcze tylko jedno pytanie. Mówi pan nieprawdę, mówiąc, że programy krajowe są wdrażane lepiej. To niech pan nam powie, ile procent wykorzystaliście z Programu Operacyjnego „Polska cyfrowa”. Tak się nie robi. Czy pan jest ministrem rządu PiS-u, czy rządu krajowego, który ma bronić samorządy? Dziękuję bardzo. [[Oklaski]]
ParlaMint-PL_2016-07-20-senat-23-1.u273	Panie Marszałku, Panie Senatorze… Panu senatorowi Rulewskiemu odpowiem: to jest pytanie do Państwowej Inspekcji Pracy. Myślę, że sobie poradzi. Tutaj nie będę ciągnął tego wątku. Panie Senatorze, omawiany tu mechanizm, jeśli chodzi o kwestię związaną z ustaleniem pracy minimalnej, działa trochę inaczej. Rząd proponuje partnerom społecznym określoną kwotę płacy minimalnej. W tym roku ta kwota wyniosła 2 tysiące zł. Ta propozycja trafia na posiedzenie Rady Dialogu Społecznego. Rada Dialogu Społecznego nie zaaprobowała, związkowcy oczywiście tak, ale pracodawcy nie zgodzili się na tę kwotę. Sprawa wraca na posiedzenie Rady Ministrów i Rada Ministrów przyjmuje, już swoją uchwałą, wysokość kwoty. Ale ta kwota nie może być niższa od wspomnianej pierwszej propozycji. Czyli w omawianym tu przypadku Rada Ministrów ma tylko jedną możliwość podwyższenia, nie może już obniżyć. A 2 tysiące zł to jest kwota, którą zaproponowaliśmy, i ta kwota zostanie. [[Dziękuję bardzo…]] [[Przepraszam, ja tylko ad vocem. Bo, jak rozumiem, w tym roku rada chyba była za, jeżeli chodzi o pracodawców, to zaopiniowali pozytywnie, z tego, co…]] Nie, nie. Płacy minimalnej na poziomie 2 tysięcy rada nie zaopiniowała pozytywnie. Pracodawcy nie zgodzili się na kwotę 2 tysięcy zł.
ParlaMint-PL_2021-08-04-senat-28-1.u345	Nie, nie było na ten temat mowy. Ze strony ministerstwa też nie było o tym mowy. Jedynie wprowadzenie tej zmiany uzasadniano tym, że zdarza się czy wręcz dość częsta jest odmowa przyjęcia ścieków albo wprowadzający nie ma pozwolenia wodnoprawnego i chciałby, żeby to była tylko umowa. Dziękuję.
ParlaMint-PL_2017-09-12-sejm-47-1.u37	Dziękuję panu ministrowi. Proszę o zabranie głosu pana posła Pawła Skuteckiego, Klub Poselski Kukiz’15. Bardzo proszę. Przepraszam, pan poseł Skutecki prosi o poinformowanie Wysokiej Izby, że na galerii jest wraz z przewodniczącym Komisji Spraw Zagranicznych delegacja deputowanych parlamentu Iraku. [[Oklaski]] Chciałbym bardzo serdecznie państwa deputowanych przywitać i poinformować Wysoką Izbę, że jest z państwem deputowanymi również Jego Ekscelencja ambasador Iraku w Warszawie. Witamy państwa serdecznie. [[Oklaski]] Proszę o zabranie głosu pana posła Pawła Skuteckiego.
ParlaMint-PL_2021-06-17-senat-26-2.u148	Bardzo dziękuję. [[Bardzo dziękuję.]] Bardzo dziękuję, Pani Senator. Projekt ustawy został wniesiony przez rząd. Do prezentowania stanowiska rządu w toku prac parlamentarnych został upoważniony minister – członek Rady Ministrów Michał Dworczyk. Witamy pana ministra Adama Andruszkiewicza z Kancelarii Prezesa Rady Ministrów. I mam pytanie: czy przedstawiciel rządu pragnie zabrać głos w sprawie rozpatrywanej ustawy i przedstawić stanowisko rządu?
ParlaMint-PL_2016-12-01-senat-31-4.u382	Uzupełniam swoje sprawozdanie w dwóch punktach. Po pierwsze, chciałbym poinformować państwa, że informacje i dokumentacja dotycząca tego projektu ustawy zostały przekazane drogą elektroniczną o godzinie 12.44. Nasze obrady rozpoczęły się mniej więcej po 8 godzinach od tego przekazania tych informacji. Po drugie – i to jest właściwie moje sprostowanie, a nie uzupełnienie wypowiedzi pana senatora Zientarskiego – nie było dyskusji, dlatego że na samym początku posiedzenia pan senator Borowski zgłosił pytanie pod adresem senatorów Prawa i Sprawiedliwości, czy zgłoszą wniosek o przyjęcie ustawy bez poprawek, i powiedział, że jeżeli zgłoszą, to on zgłosi wniosek o odrzucenie ustawy i niepotrzebna będzie dyskusja. Został zgłoszony wniosek o przyjęcie ustawy bez poprawek, pan senator Borowski i jeszcze pan senator Rulewski, jak pamiętam, zgłosili wniosek o odrzucenie ustawy, odbyło się głosowanie i nie było czasu na prowadzenie dyskusji. I trzecia sprawa, która przychodzi mi do głowy, a jest ważna. Owszem, nie było w aktach i nie ma do dzisiaj dokumentu zatytułowanego „Opinia Biura Legislacyjnego”, ale są uwagi Biura Legislacyjnego, wielostronicowe, w których, tak jak w każdej opinii, znajdują się propozycje poprawek. Tych propozycji poprawek jest 23. Zatem każdy mógł się zapoznać z tym, jakie jest stanowisko Biura Legislacyjnego w tej sprawie.
ParlaMint-PL_2016-06-09-sejm-20-2.u461	Dziękuję. Szanowna Pani Marszałek! Panie Ministrze! Wysoka Izbo! Szanowni Przedstawiciele Inicjatywy! Drodzy Goście! Oczywiście moja znakomita koleżanka w zasadzie powiedziała już wszystko na ten temat: jak ważny jest to projekt, jak bardzo wpływa na te ważne na terenie Śląska problemy, w jaki sposób je rozwiązuje. Myślę, że ja skupię się na tym ostatnim, bardzo ważnym aspekcie. Otóż ten projekt jest projektem społecznym, który wynika z potrzeby określonej, bardzo aktywnej, dynamicznej grupy społecznej. Ten projekt rozwiązuje problemy, które wiążą się w pewnym sensie z nierównością traktowania różnych osób, które tak naprawdę podzieliła sytuacja społeczno-gospodarcza. Tutaj też widzimy, że nie jest sprawiedliwe to, że jedne osoby traktowane są w taki sposób, a drugie, inne osoby traktowane są w inny sposób, pomimo że w zasadzie robiły to samo. Tak że szanujemy również prawa nabyte, uważamy, że to, co do tej pory przysługiwało emerytom, powinno być oczywiście utrzymane. Państwo musi być stabilne, państwo musi gwarantować przestrzeganie praw. Trudno jest zaakceptować sytuację, iż na skutek znalezienia się w takim, a nie innym miejscu, w takiej, a nie innej sytuacji jest się traktowanym inaczej, to traktowanie zmienia się w czasie. Tak że dziękując serdecznie za tę inicjatywę społeczną - którą chcemy bardzo mocno docenić, bo jest ważne to, żeby obywatele wnosili projekty, które rozwiązują ich problemy - jesteśmy również za tym, [[Dzwonek]] aby skierować ten projekt do prac w komisji. Dziękuję bardzo. [[Oklaski]]
ParlaMint-PL_2016-11-29-sejm-31-1.u193	Pani Marszałek! Szanowni Posłowie! Żałuję, że nie ma teraz pani minister. Moje pytanie, jak myślę, będzie pierwszym takim pytaniem zadanym dzisiaj. Chciałabym prosić o odpowiedź dotyczącą tego, co powiedział ostatnio prezydent Andrzej Duda... [[Nie ma go tu.]] ...ponieważ dowiedzieliśmy się, że teraz nasze dzieci będą uczyły się prawdziwej historii, z której dowiemy się, kto jest zdrajcą, a kto bohaterem. Chciałabym w takim razie zapytać, kto będzie decydował o tym, co jest prawdziwą historią, kto jest zdrajcą, a kto bohaterem, czy to przypadkiem nie będzie pan poseł Kaczyński albo pan poseł Piotrowicz, bo nie wiem, czy pani minister wie, ale szkoła powinna uczyć krytycznego myślenia i analizowania. [[I prawdy.]] I w związku z tym, że pozostało mi jeszcze trochę czasu, mam drugie pytanie do pani: Czy pani nie wstyd, że pani kłamie? Kilka lat temu, kiedy nie była pani ministrem, mówiła pani o tym, że reforma edukacji powinna być przedstawiana w sposób ewolucyjny, a teraz pani robi rewolucję. Nie wiem, czy liczy pani na trupy, które po sobie pani pozostawi. [[Dzwonek]] I chciałabym prosić o odpowiedź na moje pytania na piśmie. Dziękuję. [[Oklaski]] [[Głos z sali: Mowa nienawiści.]]
ParlaMint-PL_2016-12-02-sejm-31-4.u265	Panie Marszałku! Wysoka Izbo! Daliśmy szansę, mogli państwo dotrzymać obietnic wyborczych, jednak to się nie stało. Nie skorzystali państwo z możliwości, z nowego ładu prawnego, który obowiązuje od 11 marca 2015 r. Można było to zrobić. Austria to zrobiła. Co się stało z ugrupowaniem PiS, które w latach 2005–2007 wyznaczało w Europie standardy ochrony ziemi, ochrony kraju przed GMO? Obecnie jesteśmy w ogonie. [[W jakim ogonie?]] Wstydzę się, ale przeczytam państwu jeszcze jedną rzecz: Należy podkreślić, że Prawo i Sprawiedliwość było, jest i będzie za Polską wolną od GMO. Nie tylko w słowach, ale przede wszystkim w czynach. Nie ma tych czynów, oszukali państwo obywateli. Po czynach ich poznacie. Dziękuję. [[Oklaski]]
ParlaMint-PL_2018-07-18-sejm-67-1.u96	Panie Marszałku! Wysoka Izbo! Mam nadzieję, że wnioskodawcy się zgadzają, że wybory do Parlamentu Europejskiego polegają na tym, że wybiera się reprezentację kraju, Polski. Nie wybiera się odrębnie reprezentacji województwa świętokrzyskiego, województwa warmińsko-mazurskiego czy Podkarpacia. Zgodzicie się zapewne, że największym problemem tych wyborów była frekwencja, która nie przekroczyła 24% w 2014 r. To był problem, którego kompletnie nie atakujecie w waszym przedłożeniu. Natomiast co robicie? Staracie się zagwarantować odpowiednią minimalną liczbę mandatów w tych okręgach, jakby to było najważniejsze. Otóż nie. To rozwiązanie, które mieliśmy do tej pory, powodowało, że okręgi, które zaprezentowały wyższą frekwencję, wyższą świadomość, wyższą chęć uczestnictwa w tym, co się nazywa Europą, mogły mieć tych mandatów więcej. I opowiadanie o jakimś mandacie wędrującym to jest kolejna ściema, kolejny powód, żeby mącić ludziom w głowach. Nie ma czegoś takiego, jak mandat wędrujący. Jest sytuacja, w której okręgi, które nie głosują, słabo głosują, mają tych mandatów mniej. Z jednej strony obrzydzacie Polakom Unię Europejską, Parlament Europejski, instytucje europejskie, a z drugiej strony, co się przełoży na niższą czy niską frekwencję, w tych okręgach, gdzie macie przewagę, chcecie zagwarantować sobie odpowiednią liczbę mandatów. To jest właśnie hipokryzja, bo we wschodniej połowie kraju, gdzie w 2014 r. uzyskaliście przewagę, padło zaledwie 19 mandatów. Teraz trzeba to zabetonować i zagwarantować z góry wynik wyborów, żeby swoje uklepać i rzeczywiście rozdzielić te mandaty między swoich. [[Oklaski]]
ParlaMint-PL_2021-07-21-sejm-35-1.u53	Dziękuję bardzo. Szanowny Panie Marszałku! Wysoka Izbo! W historii sztuki jest pojęcie trwałości zabytku w mentalności, w świadomości tych, którzy go oglądają, którzy go poznali. Pałac Saski dla mojego pokolenia, ale właściwie także dla większości czy wszystkich obecnych na tej sali jest w tej formule, jaką znamy, czyli to Grób Nieznanego Żołnierza. Tak naprawdę jest pytanie przede wszystkim o sens odbudowywania w tej chwili tego pałacu, ale także całej kwatery właśnie z punktu widzenia naukowego, konserwatorskiego. To jest jedno pytanie. Jaki jest sens? Drugie: Na jakiej podstawie został sporządzony kosztorys? 2,5 mld zł. Słyszymy o tym, że prawdopodobnie ma być powołana specjalna spółka... [[Tak, celowa.]] ...która będzie miała budować czy odbudowywać pałac, jak również resztę tych budynków. Czyli znowu kolejne miejsca dla tłustych kotów, żeby były stanowiska dla swoich w spółkach, spółeczkach, które będą odpowiedzialne za tę odbudowę. Czyli kolejne pieniądze, które pójdą na taki cel, który totalnie nie jest przeznaczony na odbudowę zabytków. A są inne zabytki w regionie, także moim, kujawsko-pomorskim, które należy odbudować: kościoły, zabytkowe spichlerze, wiele kamienic i pałaców. Może lepiej na to przeznaczyć pieniądze, panie premierze, a nie na odbudowywanie czegoś, co tak naprawdę nie uszczęśliwi żadnego Polaka. Dziękuję bardzo. [[Oklaski]]
ParlaMint-PL_2016-12-01-sejm-31-3.u187	Pani Marszałek! Wysoka Izbo! Procedowany przez nas projekt ustawy reguluje prawo o zgromadzeniach. Wprowadza on do porządku prawnego tzw. zgromadzenia cykliczne oraz porządkuje kwestie związane z organizacją manifestacji i kontrmanifestacji. W tej Izbie, podczas posiedzenia Komisji Administracji i Spraw Wewnętrznych oraz przez media podnoszone jest, że przepisy zawarte w omawianym projekcie ograniczają wolność wyrażania swojej opinii w formie zgromadzenia. Argument ten nie wydaje mi się jednak celowy. Nie procedujemy zakazu organizowania kontrmanifestacji, bo każda z nich będzie mogła się odbyć, z tą różnicą, że odległość między zgromadzeniami będzie musiała wynosić co najmniej 100 m. Obecnie często dochodzi do sytuacji, kiedy manifestacje są zakłócane przez kontrmanifestacje w sposób uniemożliwiający bądź znacznie utrudniający swobodną kontynuację wcześniej zaplanowanego wydarzenia. Sama byłam świadkiem niektórych z nich. Uważam, że uporządkowanie tych kwestii jest istotne i bardzo ważne. Brak zamieszek podczas tegorocznych obchodów święta niepodległości nie jest dla mnie wystarczającym przykładem poprawy sytuacji w kraju. Procedujemy prawo na przyszłość. Koło Wolni i Solidarni poprze ten projekt ustawy. Dziękuję. [[Oklaski]] [[Brawo, brawo! Po stronie obywatela...]]
ParlaMint-PL_2018-01-17-senat-54-1.u221	Dziękuję bardzo. Pani Marszałek! Panie Ministrze! To dotyczy właśnie tak szczególnej osoby, jaką jest dziecko, a chodzi mi o… Bo pan dopiero niedawno wrócił z Norwegii, prawda? W bolesnych sprawach dzieci polskich… Zresztą to nie tylko w Norwegii, ale i w Holandii, wszędzie w Europie jest takie odbieranie polskich dzieci. I chciałabym o coś zapytać. W Norwegii w sposób szczególny… Ja jako przewodnicząca komisji emigracji i Polaków za granicą odbieram takie sygnały od naszych rodaków i ich rodzin. Jaka jest szansa na poprawę tych stosunków? Jak rząd norweski po rozmowach, które pan prowadził, a ja śledziłam… Proszę, żeby pan powiedział Wysokiej Izbie, czy jest nadzieja dla polskich rodzin w Norwegii na to, że dzieci nie będą odbierane tym polskim rodzinom.
ParlaMint-PL_2016-10-05-sejm-27-2.u152	Dziękuję bardzo. Pani Marszałek! Wysoka Izbo! Panie Ministrze! To wyjątkowy dzień, bo słuchają mnie moi wyborcy z Wolbromia, tak się jakoś złożyło, i moi goście. [[Oklaski]] Panie ministrze, mówiliśmy o tym dużo - i w poprzedniej kadencji, i obecnie - państwo stawialiście na dialog społeczny i konsultacje społeczne. A cóż się okazuje? Niestety pierwszy raz w Polsce doszło do zjednoczonego protestu wszystkich pracowników ochrony zdrowia. To znaczy, że coś z tym dialogiem jest nie tak. My oczywiście nie chcemy wygłaszać kwestii politycznych, ale zwracać uwagę na problemy, bo tych problemów jest dużo. Jak to jest z tymi konsultacjami? Panie ministrze, 26 lipca wystosowuję do państwa w imieniu ponad 20 posłów wszystkich opcji, wszystkich klubów, ponad 30 przedstawicielstw pacjenckich i pielęgniarskich: rzecznika praw pacjenta, Polskiego Związku Głuchych, ogólnopolskiej izby wyrobów medycznych, stowarzyszenia Gladiator, fundacji OnkoCafe, fundacji STOMAlife i wielu, wielu innych pismo w sprawie przedłużenia konsultacji społecznych dotyczących bardzo kontrowersyjnej ustawy o refundacji środków spożywczych specjalnego przeznaczenia żywieniowego oraz wyrobów medycznych i zmian, które zaproponowane zostały w tejże ustawie. I co państwo [[Dzwonek]] mi odpisujecie po 30 dniach? Że niestety nie przedłużycie konsultacji społecznych, chociaż tak naprawdę pacjenci was o to prosili. Jak wygląda dialog społeczny? Dziękuję bardzo. [[Oklaski]]
ParlaMint-PL_2020-02-05-senat-04-1.u164	Nie mam niestety tej informacji od ręki. Generalnie 5 największych… Te podmioty, których… Aktywność GetBacku, tak w skrócie mówiąc, polegała rzeczywiście na tym, o czym mówił pan senator, czyli kupowaniu, dość drogo, tych sekurytyzowanych aktywów, a więc kredytów, które były traktowane w gruncie rzeczy jako właśnie NPL, czyli niespłacalne, a później windykacji ich. Jako firma windykująca GetBack miał pewną skuteczność w windykacji tych długów, które wcześniej były zidentyfikowane przez bank jako niespłacalne. I oczywiście zawsze jest tak, że… Procedura sekurytyzacji polega na tym, że bank znajduje grupę kredytów określanych jako niespłacalne, odsprzedaje to funduszom, które są wyspecjalizowane właśnie w tym, że potrafią lepiej ściągać te długi. Cena jest różna, ustalana w zależności od szacunków, jaki jest procent, jakie jest prawdopodobieństwo spłacenia: 5% wartości, 10, 15, 1, 5%. Wszystko jest oczywiście ustalane w zależności od tego, jaka jest cena. Generalnie jest tak: jeżeli cena wynosi, załóżmy, 5% to znaczy, jeżeli 1 na 20 kredytów zostaje spłacony, to w takim razie wychodzi się na zero; jeżeli więcej, to na plus, jeżeli mniej, to na minus. A co do tego, kto tutaj na tym skorzysta… Warto pamiętać, że w sensie ekonomicznym GetBack ma jakby 2 rzeczywistości. Pierwsza jest taka, że sama ekonomiczna zasada wyglądała – tak jest oceniana przez ekspertów – na nierentowną. Takie drogie kupowanie kredytów od banków, kupowanie po wyższej cenie powoduje, że w gruncie rzeczy mamy do czynienia z pewnym rozwiązaniem ekonomicznym, które generalnie w dłuższym horyzoncie czasowym jest nierentowne. Bo jeżeli ktoś drogo kupuje, a tanio sprzedaje i jest ciągle na minusie, to w związku z tym… No, po prostu to się nie opłaci. A poza tym dochodzi drugi element, związany z nieprawidłowością, z tym, co jest domeną i zadaniem prokuratury, czy udowodnienie świadomego wyprowadzenia pieniędzy, jeżeli miało miejsce, i wszystkich działań, powiedzmy, kryminalnych, a nie związanych z błędnym zarządzaniem. I tu są wątki, które są weryfikowane. Jeśli nastąpiło udowodnienie czegoś… Ja pytam o te początkowe sprawy, bo jeżeli chodzi o kryminalne, to cały czas będziemy tym się zajmować. Tak, tu nie wchodzimy… W takim razie, jeżeli pan minister nie ma takiej wiedzy, to ja poproszę o odpowiedź… Na piśmie? …na piśmie, w miarę możliwości. Ale to są te największe banki, tak? To znaczy tutaj są i te banki, które… Powiedzmy, że chodzi o 10 największych interesariuszy, którzy współpracowali z GetBackiem, którzy mu sprzedali… Jasne, oczywiście. Przygotuję to. To są te największe banki, ale odpowiem na piśmie, jaka to wartość… Tak, bardzo proszę.
ParlaMint-PL_2015-12-09-sejm-04-1.u78	Panie Marszałku! Wysoki Sejmie! Podniesienie wieku emerytalnego przez koalicję PO-PSL pod rządami Donalda Tuska było przejawem braku sprawiedliwości. Nastąpiło to wbrew oczekiwaniom społeczeństwa. Zignorowano 1400 tys. podpisów pod wnioskiem o referendum. Aż 85% Polaków sprzeciwiało się propozycji wydłużenia wieku emerytalnego do 67 lat. Według danych Głównego Urzędu Statystycznego Polak, mężczyzna, żyje dziś przeciętnie 71 lat, więc z emerytury mógłby korzystać zaledwie przez 4 lata. Ustawa ta nie rozwiązywała żadnego z problemów rynku pracy: problemów demograficznych, ekonomicznych ani społecznych. Zajęte miejsca pracy przez pracujących mniej wydajnie 67-latków powodowały jeszcze większą emigrację młodzieży. Wydłużenie wieku emerytalnego kobietom jest także kolejnym ciosem w polskie rodziny. Młode Polki, które mogłyby oddać swoje dzieci pod opiekę babciom i pójść do pracy, nie mogły tego zrobić. To byłoby więc kolejnym powodem, dla którego Polacy nie chcą mieć więcej dzieci. Należy przypomnieć, że orędownik tych szkodliwych zmian premier Donald Tusk przejdzie na europejską emeryturę, mając 65 lat, a nie 67, i jego świadczenie, jeśli zostanie wybrany na kadencję następną, kadencję prezydenta Europy, wyniesie 80 tys. zł miesięcznie, czyli 40 razy więcej niż przeciętna emerytura w kraju. Panie Marszałku! Wysoki Sejmie! [[Dzwonek]] Przedstawiony przez prezydenta Andrzeja Dudę projekt ustawy jest sprawiedliwy, bo daje prawo do wcześniejszej emerytury, a nie narzuca takiego obowiązku. Jeżeli kobieta kończąca 60 lat, a mężczyzna - 65 lat uznają, że świadczenie naliczone przez ZUS jest niesatysfakcjonujące, będą mogli pracować dłużej. Dziękuję. [[Oklaski]]
ParlaMint-PL_2021-03-24-senat-22-1.u82	Pani Marszałek! Wysoki Senacie! Chciałbym bardzo serdecznie podziękować komisji senackiej za prace nad tym projektem poselskim, który rząd popiera. To zadanie, które dzisiaj realizujemy, jest w pewnym sensie również, częściowo, realizacją wyroku Trybunału Konstytucyjnego, który, jak państwo, ci, którzy zajmują się tym tematem, pamiętają, w 2014 r. nałożył na marszałków… czy generalnie zaproponował, żeby… zakwestionował sprawę granic obwodów łowieckich, zwracając uwagę, że ustawodawca, czyli w tym wypadku polski parlament, musi dostosować granice obwodów do granic województwa. I stąd między innymi w 2018 r. Sejm czy parlament zdecydował się zaproponować rozwiązanie prawne, legislacyjne, które nałożyło na marszałków zadanie – a można powiedzieć, że i przywilej – pewnego rodzaju kształtowania granic obwodów łowieckich w granicach swojego województwa. Tak jak senator sprawozdawca powiedział, 4 sejmiki, z województwa małopolskiego… mimo iż pierwotny termin wprowadzenia w życie tych zapisów to był 2019 r., tego zobowiązania prawnego nie zrealizowały. Najpierw to było 8 województw, a w tej chwili, jak już wiemy, nadal jeszcze 4 marszałków ma niepodjęte uchwały co do podziału województwa na obwody łowieckie. Z naszych informacji wynika, że jeżeli idzie o województwa śląskie i lubelskie, to prace trwają i one zostaną zrealizowane. Dotyczy to również jeszcze 1 województwa – sprawdziłem którego, żeby się nie pomylić – czyli województwa łódzkiego. A jeżeli idzie o województwo mazowieckie, to w tej chwili prace jeszcze się nie rozpoczęły. My będziemy monitorowali tę sytuację. Bez przyjęcia tych uchwał we wszystkich sejmikach wojewódzkich nie możemy tego wdrożyć. Polski Związek Łowiecki nie może wdrożyć całościowo zapisów tej ustawy, no bo po prostu powstałaby tutaj luka prawna, która wyeliminowałaby niektóre tereny z dzierżawy. A cały obszar Polski musi być objęty strukturą obwodów łowieckich, które następnie, zgodnie z nowym rozporządzeniem, będą dzierżawione przez koła łowieckie. Panie Senatorze, w tej chwili chodzi nie tylko o kwestię wypłaty odszkodowań za szkody łowieckie – no, to też jest bardzo istotne – ale również o kwestię prowadzenia gospodarki łowieckiej. Bez obwodów łowieckich Polski Związek Łowiecki nie byłby w stanie prowadzić gospodarki łowieckiej. Dziękuję, Pani Marszałek. Dziękuję za prace nad przedłożoną ustawą. Dziękuję bardzo.
ParlaMint-PL_2018-01-10-sejm-55-2.u714	Panie Marszałku! Wysoki Sejmie! Za chwilę Wysoka Izba przyjmie antysamorządową ustawę wewnętrznie niespójną, [[Poruszenie na sali]] idącą w kierunku upolitycznienia procesu wyborczego, poczynając od komisarza, kończąc na Państwowej Komisji Wyborczej. [[Poruszenie na sali]] Przygotowana na 10 miesięcy przed wyborami świadczy o złych intencjach dotyczących wpływania poprzez stanowienie prawa na wynik wyborczy. Takie działania zazwyczaj źle się kończą dla tych, którzy to robią. Przypominam wam 2007 r., kiedy już przekombinowaliście. [[Oklaski, poruszenie na sali]] [[Poseł Szymon Szynkowski vel Sęk: 2014.]]
ParlaMint-PL_2015-12-17-sejm-05-3.u239	Panie Marszałku! Wysoka Izbo! Szanowni Państwo! Dosyć często się zastanawiam, gdzie jest te 60% obywateli, którzy nie czytają książek. Myślę, że część z tych obywateli jest wśród was. 12 listopada każdy z nas dostał taką książkę, która się nazywa: Regulamin Sejmu RP. Szanowni posłowie, nie wystarczy podczas przysięgi podnieść ręki i powiedzieć: przysięgam. Jesteśmy w pracy i każdego z nas obowiązuje regulamin. W tym regulaminie w art. 34 ust. 3 jest napisane, że projekty powinny być konsultowane, proszę państwa, konsultowane. Bardzo zachęcam do czytania i zapoznania się z tym, co obowiązuje każdego z nas. Dlaczego? Dlatego, proszę państwa, że konsultacje społeczne to jest proces, w którym przedstawiciele władz, czyli też my, przedstawiają obywatelom swoje plany dotyczące aktów prawnych - każdemu obywatelowi. O tym też mówi ustawa o Radzie Ministrów z 8 sierpnia 1996 r. Jeżeli państwo jeszcze tego nie wiecie, to chciałabym przypomnieć słowa prezydenta Andrzeja Dudy, który 2 grudnia powiedział nam, że w ramach Narodowej Rady Rozwoju zamierza powołać zespół, którego celem będzie wypracowanie zasad wyboru sędziów oraz funkcjonowania trybunału, tak by w przyszłości nie pojawiły się żadne wątpliwości co do bezstronności. Powiedział też, że zaprosi do tego zespołu przedstawicieli opozycji oraz różnych ekspertów. [[Dzwonek]] Moje pytanie jest takie: Gdzie są te konsultacje społeczne, które obowiązują każdego z nas? Gdzie? [[Oklaski]]
ParlaMint-PL_2018-03-22-sejm-60-3.u107	Panie Marszałku! Panie Ministrze! Wysoka Izbo! Otóż w ostatnim czasie głośna zrobiła się sprawa Tomasza Komendy, który odsiedział praktycznie 18 lat. To co w tej sprawie najbardziej bulwersuje, to to, że prokurator mówi, że nie czytał akt sprawy. Otóż pomyłki sędziowskie czy prokuratorskie zdarzają się wszędzie, ale niestety w Polsce, co muszę z przykrością powiedzieć, tych pomyłek nie jest tak mało. Chcę na jedno zwrócić uwagę: to nie są pomyłki, które nastąpiły w roku 2006 czy roku 2007 r., czyli za pana Zbigniewa Ziobry, czy obecnie. Te pomyłki ciągną się od 2000 r. Podam kilka przykładów. Adam Dudała, który siedzi już 15 lat, również sprawa o morderstwo. Pytam się, czy to kolejna pomyłka sądowo-prokuratorska. Krystian Broll przesiedział w zakładzie psychiatrycznym - sprawa była bardzo głośna - praktycznie rzecz biorąc, 12 lat. Mimo że lekarze wydawali opinie, że nie jest niebezpieczny, trzymany był w zakładzie psychiatrycznym. Mam takie pytanie, czy on w ogóle dostał kiedyś odszkodowanie, bo już nie żyje. Bracia Adrian i Jarosław Kaczmarczykowie, którzy siedzą w więzieniu, a policjant Janusz Bartkiewicz powiedział, że nie ma żadnych dowodów na to, że to oni popełnili morderstwo, a zeznania złożyły osoby, które były podejrzane o to morderstwo i które w trakcie aresztu siedziały w jednym zakładzie po to tylko, żeby mogli uzgodnić zeznania, a potem sobie wybrali Kaczmarczyków i ich oskarżyli. Kto siedzi? Oni. Żadnych innych śladów nie ma. Czesław Kowalczyk przesiedział w więzieniu 12 lat i 3 miesiące. On jeden dostał za cały areszt dość przyzwoite odszkodowanie spośród tego typu spraw, jeśli można tak mówić, bo 2700 tys. Pytanie jest takie, czy 2700 tys. to jest przyzwoita kwota za 12 lat pozbawienia wolności. Zastanówcie się państwo, czy to byłaby właściwa kwota, jakbyście mieli siedzieć w więzieniu 12 lat i dostać takie odszkodowanie. Jan Ptaszyński. Ta sprawa również ciągnie się, również 25 lat pozbawienia wolności. Zacytuję: Nie ma przy tym żadnych śladów biologicznych jego obecności na miejscu zabójstwa, jest natomiast ślad biologiczny wskazujący na innego sprawcę - obcy włos znaleziony w pościeli zamordowanej. Jest też drugi włos, znaleziony w dłoni zamordowanego dziecka, też niepochodzący od Ptaszyńskiego, a pochodzący, jak ustalono, od osoby spokrewnionej z zamordowanymi. A takie osoby spokrewnione były w kręgu podejrzeń. Również jest tak, że on siedzi i nikt nic dalej nie robi. Zbigniew Góra, proszę państwa, człowiek, który dostał 25 lat więzienia za zabicie lekarki. Na całe szczęście prokurator był tutaj czujny i po powrocie do sprawy po 3 latach wyszedł z tego więzienia. Ale jakie dostał odszkodowanie? Otóż za 3 lata skazania go, kiedy rozleciała mu się rodzina, miał prawomocny wyrok 25 lat więzienia, dostał 48 tys. odszkodowania i 275 tys. zadośćuczynienia. Proszę państwa, niestety nie mogę podać więcej tych przykładów, ale podam jeszcze jeden. Ryszard Gasparski, przedsiębiorca, siedział 4 miesiące, dostał 25 tys. odszkodowania, natomiast są takie kwiatki, że pewien wydawca dostał 500 tys. za 6 dni aresztu, za 7-godzinne zatrzymanie daje się 10 tys., za 11-godzinne zatrzymanie daje się 160 tys., za 24-godzinne daje się 20 tys. W związku z tym mam takie pytanie. Panie ministrze, otóż, po pierwsze, chciałbym uzyskać informacje, czy państwo w ogóle zajmujecie się tymi takimi podejrzanymi sprawami, które są od 2000 r., w przypadku których w zasadzie jest ujawniony materiał dowodowy, choćby w programie „Państwo w państwie”. Warto by się było przyjrzeć tym sprawom, naprawdę. To jest pierwsza kwestia i tutaj deklaruję współpracę, bo te sprawy prawie znam. Jeśli chodzi o drugą sprawę, to jest to kwestia szczególnie zadośćuczynień. Wysokość zadośćuczynień zależy od tego, czy są nasi, czy ichni. To musi zostać zweryfikowane. Nie może być tak, żeby ktoś za 6-dniowy areszt dostawał 600 tys. tylko dlatego, że dobrze zarabiał, bo proszę państwa, jak zamykamy młodego człowieka, to on, gdyby nie siedział te 15 lat, mógłby skończyć studia i mógłby tu być posłem. Nie da się tak określić tego zadośćuczynienia, że jak nie pracował, to znaczy, że mu się nie należy, bo on nic nie stracił. A Gasparskiemu skradziono wszystkie maszyny. To jest podobna sprawa jak sprawa Marka Kubali, tylko może na ciut, ciut mniejszą skalę. Został załatwiony na cacy. Mało tego, jest po zawale, ciężko chory, banki go ścigają, a sąd w Łodzi orzekł, o dziwo, powiedział, że [[Dzwonek]] zadośćuczynienia mu nie da, dlatego że on sobie miał pilnować maszyn. No jak sobie miał pilnować maszyn, jak siedział w więzieniu?
ParlaMint-PL_2017-11-22-sejm-52-1.u206	Pani Marszałek! Wysoka Izbo! W imieniu Klubu Parlamentarnego Polskiego Stronnictwa Ludowego przedstawię stanowisko wobec sprawozdania komisji o rządowym projekcie ustawy o zmianie ustawy o podatku dochodowym od osób prawnych, druki nr 1930 i 2005. Projekt ustawy był przedmiotem analizy Komisji Finansów Publicznych i po wprowadzeniu kilku niewielkich zmian o charakterze redakcyjnym jest wnoszony do uchwalenia przez Wysoką Izbę. Klub Parlamentarny Polskiego Stronnictwa Ludowego będzie za przyjęciem tego projektu ustawy. Przypomnę jednak ogólne założenia projektu. Trzeba podkreślić, że projekt przewiduje udostępnienie poprzez publikację w Biuletynie Informacji Publicznej ministra finansów niektórych indywidualnych danych podatników zawartych w składanych przez nich zeznaniach. Upublicznienie dotyczy wyłącznie dużych podatników, których przychody w roku poprzedzającym informację przekroczyły kwotę 20 mln euro, oczywiście w przeliczeniu na złotówki, oraz podatników działających w formie podatkowej grupy kapitałowej niezależnie od osiąganych przez tę grupę przychodów. Wymogi dotyczące poziomu przychodów spełnia obecnie w Polsce ok. 2 tys. podatników i jednocześnie funkcjonuje 60 podatkowych grup kapitałowych. Projekt zakłada publikowanie danych podatnika corocznie do 30 września roku następującego po zakończeniu roku podatkowego, a pierwsza informacja będzie zawierała dane za wcześniejsze lata podatkowe, począwszy od roku podatkowego po 31 grudnia 2011 r. Sądzę, że publikowane informacje pozwolą na zwiększenie świadomości obywatelskiej w zakresie zarówno finansowania, jak i podejmowanych działań w kierunku tych rzetelnych rozliczeń podatkowych zarówno w kraju, jak i na forum międzynarodowym. Jeszcze raz podkreślę, że będziemy głosować za przyjęciem tego projektu. Dziękuję bardzo. [[Oklaski]]
ParlaMint-PL_2017-03-09-sejm-37-2.u360	Pani Marszałek! Wysoka Izbo! Przedstawiam stanowisko klubu Kukiz’15 wobec uchwały w sprawie zmiany uchwały dotyczącej Regulaminu Sejmu Rzeczypospolitej Polskiej. Do instytucji, do których obowiązków należy udostępnianie informacji o środowisku i jego ochronie, należy Sejm RP. Dotąd nie został uregulowany tryb udzielania tej informacji i to jest niestety kolejny przykład, ponieważ taki obowiązek był już od roku 2008, porządkowania państwa po rządach poprzedniej koalicji. Proponowana regulacja daje także możliwość nieudostępniania takiej informacji w określonych przypadkach przez właściwy podmiot Kancelarii Sejmu. Jednakże w takim przypadku przewiduje się tryb odwoławczy od takiej decyzji. Ważnym fragmentem przedłożonego projektu jest uwzględnienie regulacji wynikających z przyjęcia przez Sejm w styczniu br. ustawy o swobodzie działalności gospodarczej. Chodzi tu o ocenę przewidywanego wpływu projektów ustaw lub rozporządzeń na działalność małych przedsiębiorców. Jest to bardzo dobre rozwiązanie z punktu widzenia konkurencyjności prowadzonej działalności gospodarczej przez różne podmioty i zabezpieczenia w niej interesów małych, często rodzinnych przedsiębiorstw. Biorąc pod uwagę powyższe okoliczności, a także techniczny charakter proponowanej zmiany, klub Kukiz’15 opowiada się za przyjęciem przez Sejm przedłożonej uchwały zmieniającej regulamin funkcjonowania Sejmu Rzeczypospolitej Polskiej. Dziękuję bardzo. [[Oklaski]]
ParlaMint-PL_2017-03-22-sejm-38-1.u371	Droga pani poseł, odsyłam do sprawozdania komisji. Mieliśmy większość, to prawda... [[Dzwonek]] Bardzo dziękuję, pani poseł. [[No co za... Zdania jednego nie można...]] Teraz pytanie zadaje pani poseł Anna Schmidt-Rodziewicz, klub Prawo i Sprawiedliwość. Bardzo proszę.
ParlaMint-PL_2022-03-23-sejm-51-1.u590	Dziękuję. Pani poseł Ewa Kozanecka, Prawo i Sprawiedliwość. Dziękuję. Pan poseł Fryderyk Kapinos, Prawo i Sprawiedliwość.
ParlaMint-PL_2018-12-12-senat-68-1.u129	Panie Marszałku! Wysoka Izbo! Szanowna Pani Poseł! Po przyjściu do ministerstwa w czerwcu 2016 r., gdy fundusz działał na poprzednich zasadach, jednym z moich zadań było zweryfikowanie kwestii dotyczących jego działalności i skuteczności. W wyniku tej weryfikacji okazało się, że należy zreformować fundusz, żeby zaczął skutecznie dysponować pieniędzmi, których ilość po moim przyjściu do ministerstwa zaczęła lawinowo rosnąć. Tak jak powiedziałem, był to dziesięciokrotny wzrost w stosunku do wysokości poprzednich przychodów sprzed 2016 r. Tak że pewne założenia były przygotowane. Ale ja jako dyrektor przedstawiłem te wnioski… tzn. założenia kierownictwu i na tym się moja rola kończyła.
ParlaMint-PL_2021-06-18-senat-26-3.u23	Ja chciałbym po prostu poprosić, jeżeli jest to możliwe ze względów formalnych, aby pani marszałek umożliwiła wystąpienie kandydatowi czy wybranemu przez Sejm rzecznikowi praw obywatelskich. A następnie będzie tak, jak to jest w przyjętej formule… [[Głos z sali: Tak jest!]] [[Rozmowy na sali]] …w której za każdym razem prosimy o głos przedstawiciela rządu czy senatora sprawozdawcę, a on najpierw coś mówi… [[Rozmowy na sali]] [[Wicemarszałek Gabriela Morawska-Stanecka: Proszę państwa o pokój.]] …a później my zadajemy pytania. [[Oklaski]] Nie wiem, po co mamy sprawiać wrażenie stosowania niepotrzebnych represji wobec pani kandydatki.
ParlaMint-PL_2022-05-12-sejm-54-2.u361	Pani Marszałek! Panie Ministrze! Wysoka Izbo! Ten projekt ustawy to jeden z nielicznych przypadków, w których zaproponowane przepisy prowadzą do likwidacji stanowisk, a nie do ich mnożenia. Ale w górnictwie, na podstawie tego, co obserwuję, resort jest sam dla siebie wykonawcą zarządzeń, kontrolerem, a często sędzią we własnych sprawach. A zatem może czasami trzeba pójść o krok dalej w dobrym duchu tego projektu? Może trzeba np. przekazać kwestie bezpieczeństwa pracy w górnictwie Państwowej Inspekcji Pracy, co rozwiązałoby być może problemy związane z kontrolą w górnictwie. Przekazanie kompetencji oraz środków finansowych tym instytucjom być może uwolniłoby resort górnictwa od kontrolowania samego siebie i zwiększyło poziom bezpieczeństwa. Tymczasem przedstawiona propozycja, aby Wyższy Urząd Górniczy poddać pod nadzór pana premiera (Dzwonek), jest dobrą propozycją. Dziękuję bardzo. [[Oklaski]]
ParlaMint-PL_2018-02-27-sejm-59-1.u274	Szanowny Panie Marszałku! Panie Ministrze! Wysoka Izbo! Kazus likwidacji samorządności w Polskim Związku Łowieckim tworzy bardzo niebezpieczny precedens, a wręcz historyczny moment rozbioru polskiej samorządności. Rząd PiS upaństwawia i niszczy jedną z najstarszych polskich samorządnych, demokratycznych organizacji, która notabene powstała 5 lat po odzyskaniu przez Polskę niepodległości. Tłumaczycie państwo, że chodzi o kontrolę nad organizacją działającą w imieniu Skarbu Państwa. Czy naprawdę nie widzicie, jak niebezpieczny jest to precedens? W ten sposób można zabrać samorządność każdej organizacji. Dziś upolityczniacie, urządowiacie Polski Związek Łowiecki, jutro pójdziecie do Polskiego Związku Działkowców, Polskiego Związku Wędkarskiego, do izb rolniczych. [[Wyobraźnia pani poseł jest nieograniczona.]] Swoją drogą, kiedy zapytałam pana ministra, czy to jest początek tej drogi, pan minister nie zaprzeczył. W tę strategię wpisuje się wcześniejszy zamach na organizacje pozarządowe i niezależne samorządy. Po 2 latach zamiary rządu są jasne i oczywiste: chodzi o przyporządkowanie sobie i centralizację wszelkich niezależnych organizacji. Polski Związek Łowiecki funkcjonuje od 95 lat. Sam się finansował, władze wybierane były - od koła - w wyborach demokratycznych, tajnych. Wybierał władze lokalne, wybierał władze centralne. Dzisiaj będzie to czynione z poziomu Warszawy. Jednoosobowo minister środowiska namaszczony przez partię z samorządnej i niezależnej organizacji tworzy coś na wzór spółki Skarbu Państwa, z taką różnicą, że jest to finansowane z prywatnych składek członków tej organizacji. Argumentujecie państwo, że chodzi o dekomunizację. Właściwie mogłabym temu przyklasnąć, gdybyście państwo zaczęli od siebie. Co jest gorsze? Czy kiedy dawny milicjant poluje, czy kiedy prokurator stanu wojennego reformuje polskie sądownictwo? Nie dostrzegacie też - albo udajecie, że nie widzicie - problemu związanego z przyszłą komercjalizacją i prywatyzacją obwodów. A może właśnie o to chodzi? Chodzi o przejęcie majątku kół, o powiększenie OHZ-ów, a później na tej bazie tworzenie prywatnych łowisk komercyjnych. Nie ma na to zgody Polskiego Stronnictwa Ludowego. Powiem więcej: nie ma na to zgody polskich myśliwych, których jest w naszym kraju ponad 125 tys. Myśliwi są zdeterminowani i ostrzegają, że przestaną polować. Mamy również od myśliwych i od kół łowieckich takie sygnały, że 1 kwietnia, kiedy wejdzie w życie ustawa i wejdą w życie zobowiązania zarządów kół łowieckich, jeśli chodzi o zobowiązania koła, te zarządy złożą dymisje i tak przestaną być wypisywane odstrzały. Co państwo zrobicie, jeżeli myśliwi zawieszą broń i nie będą polować? Powiem tak: Z jednej strony ustawa skłóca środowiska myśliwych i rolników. Z drugiej strony robicie państwo z myśliwych rzeźników, nakazując im strzelanie do ciężarnych loch. Rolników mamicie tym, że szkody łowieckie będą w cywilizowany, bardziej uregulowany sposób... że będzie więcej pieniędzy. Tymczasem pan minister sam powiedział, że nie dołożycie ani złotówki, w związku z czym nie będzie więcej pieniędzy dla rolników, a sami państwo wiecie, że to jest główny problem, jeżeli chodzi o wypłaty dotyczące szkód łowieckich. Ta ustawa jest bardzo zła i dla łowiectwa, i dla rolnictwa, ale bardzo dobrze mają się w odniesieniu do niej kłusownicy. Widać, że wśród członków PiS - słyszymy i czytamy o tym w mediach - jest wielu kłusowników... [[Ale cóż nam pani imputuje, pani poseł?]] Jest też wielu kłusowników w opcji politycznej pana Gowina. Widocznie ta ustawa jest przygotowana właśnie po to, żeby kłusownictwo w Polsce miało się bardzo dobrze. [[Proszę trochę odpowiedzialności za słowa, bo podamy do komisji etyki za takie insynuacje.]] Polskie Stronnictwo Ludowe - będzie jeszcze druga wypowiedź - z całą pewnością nie poprze tej ustawy. [[Oklaski]]
ParlaMint-PL_2017-11-14-senat-50-1.u246	Pani Marszałek! Panie Senator i Panowie Senatorowie! Bardzo dziękuję za możliwość zabrania głosu. Jest to projekt poselski, jednak ja chciałbym w imieniu Ministerstwa Obrony Narodowej wyrazić jeszcze raz podziękowania dla inicjatorów tego projektu nowelizacji ustawy, ponieważ jeżeli parlament uzna, że projekt jest godny poparcia, a pan prezydent podpisze ustawę, to rzeczywiście będzie to znacząca pomoc nie tylko dla samorządów. Bo, podkreślmy, ta debata toczy się nad tym, czy stworzyć podstawę prawną do tego, żeby samorządy mogły otrzymywać dofinansowanie. Dokładnie tego to dotyczy. Wszystkie inne pytania, które państwo zadawaliście w czasie dzisiejszego posiedzenia, dotyczą szczegółów. Szczegółów, które będą przypisane ewentualnie do programu dotacji. A debata, która się dzisiaj toczy, dotyczy tego, czy poszerzyć możliwość absorpcji środków z budżetu centralnego przez samorządy. W związku z tym to będzie korzyść – tak jak powiedziałem – przede wszystkim dla samorządów. Ale będzie to też korzyść dla Ministerstwa Obrony Narodowej. Dlaczego? Dlatego że w naszych celach, Ministerstwa Obrony Narodowej, znajdują się również wspieranie, budowa, kształtowanie postaw proobronnych, znajduje się wspieranie kształtowania postaw patriotycznych. Oczywiście ta infrastruktura, o czym dzisiaj już na tej sali była mowa, będzie mogła być wykorzystywana przez jednostki Wojska Polskiego – nie tylko przez Wojska Obrony Terytorialnej, ale w ogóle przez te oddziały czy pododdziały, które by z takiej infrastruktury chciały skorzystać. Tak że, dziękując jeszcze raz inicjatorom tego projektu, chciałbym prosić panie senator i panów senatorów o poparcie tego projektu.
ParlaMint-PL_2017-12-06-sejm-53-1.u42	Panie Marszałku! Panowie Premierzy! Poprawka określa terminy aukcji mocowych, oznacza moment startu z dodatkowym podatkiem+ w rachunku za energię. Dzieje się to bez strategii energetycznej kraju, bez rządowej mocy na zachowanie tej zainstalowanej w Polsce energii. To marnotrawstwo. Widać to na przykładzie ZE PAK. Rząd bowiem trwa w klinczu decyzyjnym, nie podejmując politycznej decyzji co do powstania nowej odkrywki Ościsłowo. Rząd przez swój 2-letni imposybilizm decyzyjny spowoduje, że stracimy 7% energii kraju produkowanej przez ZE PAK, i skazuje region koniński na gospodarczo-społeczną zapaść. Panowie Premierzy! Pani nieobecna Premier! Pytam: Czy podejmiecie decyzję polityczną, tak aby także ZE PAK [[Dzwonek]] z koncesją na odkrywkę Ościsłowo mógł wystąpić w aukcji mocowej w grudniu 2018 r.? Dziękuję. [[Oklaski]]
ParlaMint-PL_2015-12-02-sejm-03-1.u439	Panie Marszałku! Pani Minister! Wysoka Izbo! Wystąpienie pani minister Szumilas świadczy o jednym, że Platforma niczego nie zrozumiała, że Platforma niczego się nie nauczyła. Nawet klęska wyborcza nie spowodowała właściwie żadnej refleksji, a na zwycięstwo Prawa i Sprawiedliwości pracowała i pani minister Hall, i pani minister Szumilas, i pani minister Kluzik-Rostkowska. Tutaj zasługi dla naszego zwycięstwa są duże. Tylko niestety odbyło się to kosztem rodziców, uczniów, nauczycieli. Dzisiaj powinniście zrozumieć, że przegraliście dlatego, że forsowaliście w sposób absolutnie brutalny i pozbawiony jakiejkolwiek refleksji zmiany, które my musimy jak najszybciej odkręcić. Musimy dzisiaj naprawić to, co zepsuliście w systemie oświaty. Musimy spowodować m.in. to, aby rodzice decydowali o tym, kiedy dzieci rozpoczynają realizację obowiązku szkolnego. Kiedy forsowaliście obniżenie wieku szkolnego, twierdziliście, że głównym celem jest tzw. wyrównywanie szans. Wyłamał się z tego pan minister Boni, który powiedział, że chodzi o to, żeby po prostu młodzi ludzie szybciej wkraczali na rynek pracy. Ale generalnie taki był przekaz. I co się okazało? Okazało się, że ośrodek, który podlegał ministerstwu edukacji i podlega do dzisiaj, Instytut Badań Edukacyjnych wydał raport Pierwszoklasista 2014. I co czytamy w tym raporcie? Badaniu podlegały kompetencje pierwszoklasistów. Okazało się, że umiejętności matematyczne, umiejętności czytania, a zwłaszcza pisania, dzieci 7-letnich są wyższe niż dzieci 6-letnich. Czyli nie nastąpiło żadne wyrównywanie szans. [[Nieprawda, nieprawda.]] Oczywiście, że tak i pani minister o tym doskonale wie, ale teraz będziecie zaprzeczać najbardziej oczywistym faktom. [[To wy kłamiecie.]] I czyńcie tak dalej, ale prawda jest inna. Dzisiaj trzeba wyciągnąć wnioski z tych błędów, które popełnił rząd Platformy i PSL. Ja zamiast pytania mam prośbę do pani minister, aby konsekwentnie, szybko naprawiła błędy nie tylko dotyczące obniżenia wieku szkolnego...
ParlaMint-PL_2017-01-11-senat-33-1.u248	Szanowny Panie Marszałku! Po senatorze Biereckim ciężko jest wystąpić. Bo jeżeli tu się mówi o dzieciach i operuje nimi, to serce mnie boli. I zapewniam pana i państwa, że byłbym ostatnim, który by nie chciał, żeby te dzieci otrzymały pieniądze. Ale ze względu na naszą powagę, Panie Marszałku i Szanowni Senatorowie, chcę prosić państwa o naprawdę chwilę refleksji. Jestem człowiekiem związanym z gospodarką, zresztą tak jak pan senator Bierecki, a ludzie gospodarki zawsze dążyli do pewnego konsensusu. Ja uważam, Szanowni Państwo, że nic by się nie stało, gdybyśmy nie uchwalali dzisiaj tego budżetu, a gdyby tak naprawdę była zgoda narodowa. Gdybyśmy błyskawicznie wrócili do Sejmu i w normalnych warunkach, w takich, jak Europa i świat to robią, uchwalili ten budżet, to dzisiaj nie musielibyśmy przeciągać się w taki sposób jak przed chwilą i w taki sposób, w jaki robili to moi przedmówcy. Ale pozwólcie państwo… Skoro mierzymy się z tym problemem, to warto jednak powiedzieć sobie wprost, że przez ten rok i od początku kadencji obserwuję, że coraz bardziej jest naginane prawo. Wiecie państwo doskonale o tym, że w wyniku nieliczenia się z konstytucją czy paraliżowania Trybunału narastała frustracja. Dlatego być może nastąpiło takie zachowanie w Sejmie. Dzisiaj państwo chcecie, żebyśmy głosowali nad tą bardzo ważną ustawą. Ale przecież wiecie państwo – i trzeba to sobie jasno dzisiaj powiedzieć – że nie może być tak, a tak wyszło, że na posiedzeniu klubu zatwierdza się obrady Sejmu i głosuje za budżetem; myślę tu oczywiście o Sejmie. Nie może tak być, proszę państwa, bo są poważne wątpliwości, kto głosował nad budżetem i czy było kworum. Państwo wiecie, że są opinie prawników i państwo wiecie, że one nie są jednoznaczne. To dlaczego nie mogliśmy powtórzyć tego głosowania, żeby to było normalne? Przecież wiecie państwo doskonale też o tym, że prawnicy przygotowali ekspertyzy, które mówią o szeregu niejasności, błędów i złamaniu zasad konstytucji: po pierwsze, bez konsultacji z klubami była zmiana sali obrad, po drugie, brak jawności przeprowadzenia głosowania, po trzecie, głosowanie blokiem nad poprawkami i, po czwarte, nad czym toczy się dyskusja od 16 grudnia – i to jest to, co najbardziej wszystkich boli – brak pewności co do kworum. A szczerze mówiąc… [[Głos z sali: No tak, kworum…]] Ja nigdy nie przeszkadzam, jak słucham szanownego pana senatora, i proszę o uszanowanie mnie jeszcze przez minutę. A szczerze mówiąc, przecież wasz prezydent miał wątpliwości… [[Prezydent wybrany w wyborach, więc dlaczego nasz…]] Tak, chcielibyśmy, żeby tak było, Pani Senator. Miał wątpliwości, bo napisał, zwrócił się do marszałka Sejmu o wyjaśnienie. Prawda jest też taka, że trzydzieste trzecie posiedzenie Sejmu nie zostało skończone. I ja osobiście uważam, że należy powtórzyć głosowanie nad budżetem i dopiero wtedy procedować tutaj, w Senacie. Apeluję zwłaszcza do senatorów partii rządzącej, którzy tak podkreślacie, że macie większość – mogę tylko apelować, jestem świadom tego – o zrozumienie tych wszystkich faktów, które przedstawiłem. Proszę was, nie głosujcie nad ustawą budżetową. Najpierw niech powtórzą głosowanie w Sejmie i niech w końcu – to jest to, na co zawsze zwracałem uwagę, jak szedłem tu, do Senatu – zasady prawa i dobre obyczaje powrócą do parlamentu. I na koniec. Szanowni Państwo, pan senator Bierecki wie doskonale, że mogą być opłakane skutki dla gospodarki. To jest ogromne ryzyko. Ale jako dowcip na zakończeniu tej smutnej konstatacji chcę powiedzieć, że być może państwo się tak spieszycie, bo urzędnicy prezydenta i prezydent już czekają na podpisanie ustawy. Dziękuję za uwagę.
ParlaMint-PL_2021-10-01-sejm-38-3.u391	Szanowna Pani Marszałek! Niniejszym oświadczam, iż w głosowaniu nr 74, które odbyło się w trakcie obrad 38. posiedzenia Sejmu RP w dniu 1 października 2021 r., nad całością projektu ustawy o rodzinnym kapitale opiekuńczym (druki nr 1509 i 1601) zagłosowałem omyłkowo przeciw. Moją wolą było zagłosowanie za projektem ustawy.
ParlaMint-PL_2022-06-22-sejm-57-1.u636	Panie Marszałku! Wysoka Izbo! Przyniesiony został tutaj projekt o zabijaniu dzieci nienarodzonych. Przyniosły to panie, które urodziły się dzięki woli swoich rodziców. Gratuluję, gratuluję. [[Głos z sali: A co pani przyniosła?]] [[Głos z sali: Dokładnie, to była wola naszych rodziców. Jakby nas nie chcieli, nie urodziliby nas.]] Projekt jest niezgodny z konstytucją, ponieważ art. 38 chroni życie. Jest niezgodny z Kodeksem karnym, bo chcecie wyrzucić art. 152 i 153. Jest niezgodny z Kartą Praw Podstawowych Unii Europejskiej. Nie zgadzam się również i protestuję przeciw temu, żeby aborcję nazywać świadczeniem medycznym. [[Oklaski]] Jestem lekarzem. Widziałam aborcję, widziałam zamordowane dzieci na różnym etapie. [[Głos z sali: Jak Chazan. Też widział niejedno.]] Widziałam nawet - pokazywano nam, żebyśmy się przekonali, jak naprawę wygląda zabite dziecko - dziecko w piątym miesiącu, w czwartym miesiącu, dziecko małe jak lalka. Dlatego też protestuję przeciwko temu, żeby nazywać prawem kobiet zabijanie dzieci. [[Głos z sali: A pani zabijała?]] Nie, nigdy, a moja mama urodziła dziecko z zagrożonej ciąży, bohatersko. I wiele kobiet to robi. [[Głos z sali: My też nie zabijałyśmy dzieci.]] Natomiast nie domagajcie się legalniej aborcji, bo to jest niezgodne z prawem człowieka, naturalnym prawem do życia. [[Głos z sali: Każda kobieta może urodzić dziecko w Polsce.]] Może urodzić. Nie ma prawa chcieć jednego urodzić, a drugiego nie. Jak wy kochacie swoje dzieci? Jak wy, matki, kochacie swoje dzieci? [[Głos z sali: Ma prawo i to robi.]] Jedno mogę powiedzieć: Panie Boże, wybacz im, bo nie wiedzą, co czynią. [[Oklaski]] [[Głosy z sali: Ha, ha, ha!]]
ParlaMint-PL_2021-07-21-senat-27-1.u203	Panie Marszałku! Wysoki Senacie! Szanowni Państwo Senatorowie! Ustawa realizuje szereg wyroków Trybunału Sprawiedliwości Unii Europejskiej dotyczących kwestii związanej z pewnymi ułatwieniami dla konsumentów w związku z realizacją zobowiązań wekslowych. Chodzi tu o postępowania sądowe, jak również o kwestie doręczeń i tłumaczeń. Są 4 takie wyroki. Udogodnienie dla konsumentów, które wynika z tej ustawy, to zmniejszenie opłaty za wniesienie zarzutów od nakazu zapłaty do kwoty nie większej niż 750 zł. W tym zakresie każde z rozwiązań, które jest zaproponowane w ustawie, wprowadza pewne udogodnienia dla konsumentów. Projekt rządowy, a następnie ustawa sejmowa zwiększa również możliwości zwalczania nieuczciwej konkurencji między przedsiębiorcami. Jest to bardzo istotne z perspektywy zgłaszanych do Ministerstwa Sprawiedliwości postulatów co do możliwości szerszej ochrony konkurencji na drodze sądowej. Dziękuję.
ParlaMint-PL_2016-02-09-sejm-11-1.u604	Szanowny Panie Marszałku! Wysoka Izbo! Szanowny Panie Ministrze! W imieniu klubu Platformy Obywatelskiej przedstawię opinię do projektu ustawy o zmianie ustawy o działach administracji rządowej oraz niektórych innych ustaw. Zacznę od tego, że nawet gdy słuchałem wystąpienia mojego poprzednika pana Marka Suskiego, przewodniczącego komisji, widziałem, że trudno mu jest utrzymać powagę wobec słów, które powiedział, bo wiemy wszyscy, na czym polegają zmiany. Jedno muszę tutaj... Może nie jedno, ale chcę oddać prawdę temu, co powiedział, bo faktycznie jest ta ustawa realizacją obietnic wyborczych. Ktoś mówi: bo odważnie realizujemy obietnice wyborcze. Ale chcę przypomnieć - to być może pod rozwagę pana posła i innych podobnie myślących - że nie odwaga jest najważniejsza w przeprowadzeniu zmian, bo takich odważnych, którzy zakładają kask - albo nawet nie zakładają - na głowę i biją w ścianę, jest sporo. Najważniejsza jest wiedza na temat tego, czego się podejmujemy. I tutaj mam duże wątpliwości co do czystych intencji, bo nie chcę zarzucać braku wiedzy, tych, którzy proponowali taką zmianę. Bo jeśli już w tej kadencji mamy trzeci raz dyskutować i podejmować decyzje na temat bardzo ważnej ustawy, którą dzisiaj w Komisji do Spraw Energii i Skarbu Państwa nazwano ustawą przejściową, to o co tu chodzi? To jest zmiana wprowadzona dla zmiany, która zadowala inicjujących tę zmianę, która być może zadowala dziesiątki urzędników, którzy dostają nowe stanowiska, ale nie można nic dobrego powiedzieć o tych, którzy będą korzystać z zapisów tej ustawy. Na ostatnim posiedzeniu Sejmu, gdy dyskutowaliśmy i odbywało się pierwsze czytanie tej ustawy, mówiono, że trzeba to szybko wprowadzić, bo jesteśmy przygotowani, bo są pewne rzeczy, które muszą natychmiast być wprowadzone, musi być ścisły nadzór. A co się okazuje w tym krótkim okresie? Że komisja dzisiaj debatowała nad 25 kluczowymi zmianami. Cośmy słyszeli od legislatorów? Że to, co przedstawiamy, jest niezgodne ze sztuką legislacyjną. To, co słyszymy od pana ministra, powtórzę, którego zawsze bardzo cenię, to jest to, że... Ja się też zgadzam z legislatorami, ale mi podpowiadają, że żeby jako tako było - nie cytuję, ale tak to odebrałem - żeby nie było praktyki, że nam w sądach będą odrzucać albo podejmować wyroki niezgodne z oczekiwaniami, trzeba jednak wprowadzić taką procedurę, ponieważ sądy nie patrzą na rozporządzenia, tylko patrzą na ustawy. I to jest jeden z argumentów na rzecz wprowadzenia tej zmiany. I teraz czego możemy się spodziewać? Ja, jeśli się pomylę, to przeproszę z tej trybuny, ale stwierdzę, nie jako prorok, tylko obserwator tego, co się dzieje, że kolejne zmiany nam wprowadzi Senat. I to nie przecinek, nie zapis „lub” na „i” czy jakiekolwiek drobne zmiany, tylko zasadnicze zmiany, ponieważ jest to ustawa robiona na kolanie. Celem jest wprowadzenie obietnicy wyborczej, czyli powołanie Ministerstwa Energii, a cel zasadniczy, czyli obsługa obywatela, jest na drugim planie. Ta ustawa, jeśli rzeczywiście byłaby dobrze przygotowana, powinna obowiązywać na drugi dzień po konstrukcji rządu. Powinien to być projekt rządowy, nie poselski. Powinniśmy być zarzucani argumentami, dlaczego jest lepiej. A co otrzymujemy? Ja bym pana ministra... Przepraszam, że zapytam: Czy pan minister wie, kto dzisiaj odpowiada za przyjęcie statku w Świnoujściu? 203 tys. m3 na rozruch gazoportu przypłynęło dzisiaj. To było w jednych rękach. Kto dzisiaj za to odpowiada? Czy ten, który za to odpowiada, ma narzędzia, że to wszystko jest okej? Duże przedsięwzięcie. Tych pytań mogłyby być jeszcze dziesiątki i one będą zadawane. [[Dzwonek]] Na koniec, panie ministrze, ja panu życzę osobiście, żeby pan podołał w tym wszystkim, ale muszę stwierdzić w imieniu Platformy Obywatelskiej, że nie możemy poprzeć tak chaotycznej ustawy. Ona nie ma nic wspólnego z porządkowaniem naszego państwa. [[Oklaski]]
ParlaMint-PL_2020-02-27-senat-05-3.u276	Proszę o 3 minuty 56 sekund. [[Wesołość na sali]] Panie Senatorze, ja przez 4,5 roku czynnie uczestniczyłem we wszystkich dyskusjach na temat psucia wymiaru sprawiedliwości w Polsce i mam takie poczucie, że w tej chwili odtwarzamy wszystkie poprzednie dyskusje. W tej dyskusji nie ma nic nowego w stosunku do tego, o czym mówiliśmy od pierwszej debaty na temat pierwszej próby zamachu na Trybunał Konstytucyjny, którą pańscy koledzy i koleżanki podejmowali tutaj w 2015 r. To absolutnie nie jest nic nowego, z wyjątkiem 3 kwestii. Przede wszystkim, co mnie bardzo zdumiało i równocześnie rozbawiło, zobaczyłem pana senatora Czerwińskiego powołującego się na konstytucję. Chyba pierwszy raz, Panie Senatorze, widzę pana z konstytucją w ręku. Do tej pory to myśmy w tych dwudziestu kilku debatach powoływali się na konstytucję i wydawało mi się, że to jest nasza specjalność. Przestaliście. No właśnie. Jeszcze raz panów proszę… Nie dogadujmy. Precyzyjnie cytowaliśmy artykuły konstytucji. Przy okazji każdej zmiany, czy to ustawy o Trybunale Konstytucyjnym, czy ustawy o KRS, czy ustawy o Sądzie Najwyższym, czy ustawy o ustroju sądów powszechnych, cytowaliśmy je regularnie, żeby się wam utrwaliło, które artykuły Konstytucji Rzeczypospolitej Polskiej łamiecie, i to łamiecie świadomie. Są stenogramy, są zapisy. Druga różnica polega na tym, że senator Pęk do tej pory na nas nie krzyczał. Ja przynajmniej nie pamiętam krzyczącego senatora Pęka, krzyczącego trochę tak jak Gomułka, bo to i myśli podobne, i sposób wyrażania się podobny. Ale ten okrzyk, ten nowy sposób bycia senatora Pęka, świadczy tylko o tym, że macie poczucie, że wasz koniec się zbliża – polityczny oczywiście – i macie poczucie tego, że popełniliście bardzo wiele grzechów. Jak ktoś krzyczy, to znaczy, że go sumienie gryzie. I to odwracanie kota ogonem w wydaniu senatora Pęka, którego byliśmy dzisiaj świadkiem, kompletne, takie w duchu orwellowskim, jest tylko ilustracją zasady wyrażonej przez klasyka waszego, a mianowicie takiej, że nikt nas – nikt was w tym wypadku – nie przekona, że czarne jest czarne, a białe jest białe. Jest jeszcze jedna rzecz – i to już zupełnie na poważnie w tej chwili – która różni dzisiejszą i poprzednią debatę na temat ustawy kagańcowej od wielu spośród tych, które były w poprzedniej kadencji. Nie ma policji na terytorium parlamentu, nie ma suk policyjnych pod naszymi oknami. Pamiętacie to państwo, którzy byli w poprzedniej kadencji – pokazywałem te zdjęcia na ekranie laptopa, żeby wam się utrwaliło – jak suki policyjne stały pod oknami Senatu, a na końcu zawsze była karetka pogotowia, jak apelowałem w imieniu naszego klubu o to, żeby zawiesić posiedzenie do czasu usunięcia suk policyjnych z terytorium Sejmu i Senatu. Panie Senatorze, minutka. I nie ma jeszcze jednej rzeczy – nie ma kobiet wynoszonych na zimno, na mróz, na polecenie pana marszałka, stąd, sprzed drzwi Senatu tylko dlatego, że rozwinęły transparent z hasłami w obronie praworządności. Tego już nie ma i mam nadzieję, że nigdy tego już nie będzie. To są te wstydliwe momenty, za które wasz klub odpowiada. Dziękuję bardzo. [[Oklaski]]
ParlaMint-PL_2018-09-13-sejm-68-2.u451	Dziękuję, pani poseł. Proszę o zabranie głosu pana posła Tomasza Rzymkowskiego w celu przedstawienia kandydatury pana Pawła Kukiza-Szczucińskiego, zgłoszonej przez posłów Klubu Poselskiego Kukiz’15, Klubu Poselskiego Polskiego Stronnictwa Ludowego - Unii Europejskich Demokratów oraz posłów niezrzeszonych.
ParlaMint-PL_2022-03-23-sejm-51-1.u431	Pani Marszałek! Wysoki Sejmie! Szanowny Panie Ministrze! Na temat tego poselskiego projektu ustawy przedłożona została opinia Biura Analiz Sejmowych, w konkluzji której stwierdza się, że ta ustawa w dwóch kwestiach podlega badaniu zgodności z prawem Unii Europejskiej. Po pierwsze, w zakresie, w jakim ministrowi właściwemu do spraw informatyzacji zleca się z wyłączeniem stosowania przepisów dotyczących zamówień publicznych zadania związane z budową, rozwojem, wdrażaniem i utrzymaniem systemu teleinformatycznego obsługującego: po pierwsze, centralną ewidencję pojazdów, po drugie, centralną ewidencję kierowców i oczywiście wytwórców dokumentów publicznych w rozumieniu ustawy o dokumentach publicznych. Po drugie, chodzi o to, co umożliwia operatorowi OSE korzystanie z infrastruktury telekomunikacyjnej lub bazy danych bez zachowania otwartej, przejrzystej procedury zamówień publicznych. [[Dzwonek]] W związku z powyższym chciałbym zapytać, jakie jest stanowisko rządu co do zgodności tego projektu z prawem Unii Europejskiej w zakresie zamówień publicznych. Dziękuję.
ParlaMint-PL_2018-06-06-senat-61-1.u56	Tak, choć właściwie to nie… No dobrze, powiem to w formie pytania. Panie Senatorze, byliśmy obaj przez lata parlamentarzystami. Czy nie zauważa pan, że wpisujemy się tą zmianą w obraz nieróbstwa Sejmu i parlamentu w ogóle, choć nie jest on prawdziwy? Jeżeli prasa pokazuje nieraz puste sale sejmowe, to nie mówi o tym, że jesteśmy na posiedzeniach, że siedzimy w komisjach. Przez tyle lat pracy w Sejmie widziałem trud moich kolegów w komisji finansów czy zdrowia, kolegów ze wszystkich partii i ugrupowań, którzy pracowali jak szaleni dzień i noc. Już nie mówię o naszych posiedzeniach. I czy w ogóle była rozmowa o tym, że posłowie i senatorowie, którzy nie mieszkają w Warszawie, żyją na 2 domy, że często, żeby zostać parlamentarzystą, zaciągają kredyty na tzw. kampanię wyborczą, że mają też różne sytuacje życiowe? Czy nie rozmawialiście o tym, że stary kawaler może decydować o życiu rodzin? Czy w ogóle takie tematy były poruszane na posiedzeniu komisji? Dziękuję.
ParlaMint-PL_2021-05-19-sejm-30-1.u461	Bardzo dziękuję, panie marszałku. Panie Marszałku! Wysoka Izbo! Mam przyjemność przedstawić stanowisko Koła Parlamentarnego Polska 2050 wobec nowelizacji ustawy o służbie zagranicznej. Może powiem od razu, i nie będzie to dla nikogo zaskoczeniem, że będziemy głosowali przeciw tej ustawie, bo jest to projekt o wielkiej rewolucyjnej wymianie kadr, z kadr profesjonalnych na PiS-owskie. Tak należy ten projekt podsumować i w nim naprawdę nie chodzi o nic więcej. Powiem tak: jeśli nasza służba dyplomatyczna pracuje wobec naszych partnerów za granicą w taki sposób, jak ministrowie pracowali na posiedzeniach komisji, to jestem bardzo zaskoczona, że jeszcze nie jesteśmy w stanie wojny z jakimś państwem, bo to chyba trzeba byłoby potraktować jako cud. Wiem, że państwo wszędzie widzicie wrogów, wszędzie widzicie zagrożenie, spiski, a siebie postrzegacie jako otoczoną wrogami ofiarę, ale proszę o to, że zanim naszkodzicie nam jeszcze bardziej za granicami Polski, przyjmijcie do wiadomości, że za granicą są partnerzy, z którymi się negocjuje, a nie wrogowie, z którymi się walczy. A teraz opowiem państwu, jak było z tą ustawą. Zwolniona przez premiera z obowiązku wcześniejszego tworzenia założeń ustawa wpływa do Sejmu 13 stycznia, zakłada kompletnie nowy model działania służby zagranicznej. Dwa dni w Sejmie, pierwsze czytanie 20 stycznia, drugie i trzecie czytanie 21 stycznia. Senat odrzuca ją w całości jako bubel, który nie nadaje się do dalszego procedowania. Sejm oczywiście stanowisko Senatu odrzuca, ustawa jest opublikowana 15 marca, ma wchodzić w życie 16 czerwca. Czyli jesteśmy w trakcie vacatio legis i zmieniamy tę ustawę. To jest po prostu kosmos. To jest standard pracy PiS-owskich służb. Sześć stron poprawek. Co się dzieje na posiedzeniu komisji? Pan poseł Fogiel pogubiony w artykułach, w poprawce, poprawia poprawkę autopoprawką, którą również trzeba poprawić. Zgłasza w niewłaściwym momencie procedowania, biuro legislacyjne prosi o 10 minut przerwy, żeby wyjaśnić sprawę z wnioskodawcą. Zawieszone prace nad poprawką i procedowanie w innym miejscu druku. Muszę powiedzieć, że takiego chaosu i takiego popisu niechlujstwa naprawdę dawno nie widziałam w naszym Sejmie. Pan minister Wawrzyk. A podobno pan minister i tak zachowywał się lepiej niż poprzednik na wcześniejszych posiedzeniach komisji. Państwa kandydat na rzecznika praw obywatelskich jest opryskliwy i sarkastyczny wobec posłów, którzy są na sali. Na pytanie o kwalifikacje szefa służby zagranicznej odpowiada, że przecież wymagania nie mogą być wyższe niż na szefa administracji, czyli metoda waszego działania jest prosta. Najpierw obniżyć standardy w jednym miejscu, a potem równać wszystko w dół. Tak daleko w dół, że naprawdę nie starcza nam wyobraźni. Ale wy pokazujecie, że można, że dajecie radę. Te założenia, które są w tej ustawie, to, że ma być otwarcie na ludzi nauki, ekspertów, ludzi biznesu, urzędników... To dlaczego, proszę państwa, drodzy wnioskodawcy, nie powiesić wysokiej poprzeczki, skoro to mają być tacy ludzie, nie wymagać od nich wysokich kwalifikacji. Ale nie, bo po co? Szczerze? Bo po prostu nie macie wystarczająco dużej grupy waszych rodzin, waszych przyjaciół, żeby mogli później pojechać na długą wycieczkę zagraniczną i przy okazji zarobić trochę kasy. Powstanie stanowisko ministra pełnomocnego. Chyba mi się wydaje, że paru osobom po prostu marzy się bycie ministrem, bo nawet w tym rządzie, gdzie jest najwięcej ministrów, niż kiedykolwiek było w Polsce, nie wszyscy się zmieścili w przypadku tek ministerialnych, a niektórym się marzy, żeby mówiono do nich: panie ministrze. Taki pan minister nie będzie musiał mieć wyższego wykształcenia ani znać dwóch języków obcych. Niesłychane. Naprawdę nasza służba zagraniczna chyba nigdy tak nisko się nie znajdowała. I wreszcie zmuszenie dyplomatów do przechodzenia na emeryturę w wieku 65 lat. Manewr przecież dokładnie ten sam, który został wykonany w przypadku sędziów, komorników i prokuratorów. To jest jawna dyskryminacja. Miejmy nadzieję, że znajdzie finał w sądach. I konwent do podejmowania personalnych decyzji. Kolejna atrapowa instytucja, takie PiS-owskie grono, które będzie znów imitowało instytucję państwa polskiego. Ta ustawa jest straszna. Naprawdę, tak jak wszyscy wiemy i znamy standardy PiS-owskie, myślę, że nikt z nas nie spodziewał się, że można aż tak złą ustawę przedstawić Sejmowi. Tak jak powiedziałam na początku, będziemy głosować przeciwko tej ustawie. Dziękuję. [[Oklaski]]
ParlaMint-PL_2015-12-30-senat-07-1.u249	Bardzo dziękuję, Panie Senatorze. Obecnie senatorowie mogą zgłaszać z miejsca trwające nie dłużej niż minutę zapytania do senatora sprawozdawcy. Czy ktoś z państwa senatorów pragnie zadać takie pytanie? Nie widzę… A, jest oczywiście zgłoszenie. Pan senator Dowhan.
ParlaMint-PL_2019-03-20-senat-75-1.u78	Panie Senatorze, odpowiedź na to pytanie ma kilka elementów, dlatego że nie ma jednego wykonawcy na całej długości. To jest tak, że w części lądowej – o, tak to powiem – w olbrzymim stopniu czy właściwie wyłącznie będą pracować, tak w tej chwili mogę powiedzieć, podmioty polskie. A jeżeli chodzi o część podmorską, to my nie mamy firm z doświadczeniem w układaniu gazociągów podmorskich. Na świecie takich firm, wyspecjalizowanych, jest dosłownie policzalna ilość. I mogę powiedzieć, że większość znaczących firm, znaczących w sensie globalnym, na pierwsze zapytanie wysunięte przez inwestora, czyli Gaz-System, zgłosiło swoją chęć do wzięcia ewentualnie udziału w tej inwestycji. [[Bardzo dziękuję.]]
ParlaMint-PL_2021-10-01-sejm-38-3.u26	Dziękuję serdecznie. Pani poseł Krystyna Skowrońska, Koalicja Obywatelska. [[Nie ma.]] Nie ma. Pan poseł Waldy Dzikowski, Klub Parlamentarny Koalicja Obywatelska. [[Nie ma.]] Nie ma. Pan poseł Mirosław Maliszewski, Klub Parlamentarny... [[Głos z sali: Jest.]] [[Solidny.]] No właśnie, Koalicja...
ParlaMint-PL_2020-01-22-sejm-04-1.u248	Pani Marszałek! Panie Ministrze! Wysoka Izbo! Ta ustawa o PROW, o zmianie systemu Programu Rozwoju Obszarów Wiejskich, wcale nie jest bardzo oczekiwana przez polskich rolników. To jest taki slogan, którego państwo używacie, argumentując swoje nie do końca dobre pomysły. Dlaczego ona nie jest wcale taka dobra dla polskich rolników? Otóż rzeczywiście ona jest realizacją tych słów, które padły w czasie kampanii wyborczej, o tym, że wszyscy, którzy będą utrzymywali krowy i będą mieli świnie, dostaną program +500 zł i +100 zł, 500+ i 100+. Ale prawdy w tym nie ma, dlatego że nie wszyscy - tylko i wyłącznie ci, którzy będą te zwierzęta hodować w systemie ekstensywnym. Takie jest założenie programu „Dobrostan zwierząt”. A co to znaczy: system ekstensywny? To znaczy: system zupełnie inny niż ten, do którego zmierza cywilizowany świat - konkurencyjne, nowoczesne, rozwijające się rolnictwo. Państwo wspieracie nie rolnictwo intensywne, takie, które spowoduje wzrost eksportu, tylko państwo tym programem wspieracie rolnictwo ekstensywne, które jest archiwum już dzisiaj w skali europejskiej. Małe rolnictwo nic nie pomoże małemu rolnikowi, dlatego że mały rolnik dzisiaj nie jest w stanie zrealizować zasad bioasekuracji w przypadku zwalczania ASF-u. A w tym programie nie ma nic o wsparciu bioasekuracji, zwalczaniu ASF-u. Ten program jest programem ekstensywnym. Zresztą nie tylko dlatego on jest zły. On jest zły także z tego powodu, że komuś zabiera pieniądze. Bo państwo nie dajecie specjalnych środków budżetowych z budżetu krajowego na ten program krowa+ i świnia+, tylko manipulujecie przy środkach Unii Europejskiej. I myślę, że podstawową przyczyną jest nie realizacja waszego programu wyborczego, chociaż może w części tak, ale przede wszystkim przyspieszenie wydatkowania środków Unii Europejskiej, bo pod tym względem Polska jest na szarym końcu. Jeszcze niedawno było to tylko 29% zakontraktowanych środków w ramach PROW z tej perspektywy finansowej. A więc z obawy, że te środki się zlikwiduje, że tych środków nie będzie, że je oddamy do Unii Europejskiej, przedstawiacie taki program. A teraz: komu zabieracie? Skoro nie dajecie z budżetu krajowego, to komuś zabieracie w ramach PROW. Otóż zabieracie właśnie intensywnym rolnikom, bo zabieracie grupom producentów rolnych, taka była informacja na posiedzeniu komisji. Skoro zabieracie grupom producentów rolnych, to zabieracie intensywnym rolnikom, takim, którzy chcą zainwestować albo zainwestowali po to, żeby wzmocnić swoją pozycję konkurencyjną na rynku. Bo dzisiaj jak można wzmocnić pozycję rolnika na rynku? Nie słowami, nie tym oczekiwaniem przez polskich rolników. Można to wprowadzić tylko wtedy, kiedy się ich zmusi albo zachęci do wspólnego gospodarowania, żeby na rynku się umieli przeciwstawić dużym odbiorcom. A skoro te środki zabieracie, to, po pierwsze, nic nie zrobiliście w kierunku wzmocnienia polskich rolników na rynku. Nic nie zrobiliście, wszystkie wskaźniki mówią odwrotnie: liczba umów zawieranych między rolnikiem a odbiorcą, takich prawdziwych umów, w których poszanowana jest zasada równopartnerstwa, maleje, liczba produktów rolnych wprowadzonych na rynek za pośrednictwem grup producentów maleje. To wszystko oznacza, że ci wielcy odbiorcy produktów rolnika się wzmacniają, a nie osłabiają. Jako dowód kolejny - kolejny wskaźnik. Nie tak dawno, bo w ubiegłym roku, przedstawiliście tutaj projekt ustawy o spółdzielniach rolniczych, który miał z kopyta ruszyć ich powstawanie, organizowanie się rolników w tej rzeczywiście dobrej formie, jaką jest forma spółdzielcza. Chciałbym, żeby tu któryś z ministrów powiedział, ile spółdzielni w oparciu o tę ustawę powstało. Ja mam wiedzę, że żadna. Jeżeli żadna nie powstała, to ten program, który w tej chwili przedstawiacie, jest tak wiarygodny jak Radio Erewań, które mówiło, że w Moskwie na Placu Czerwonym rozdają moskwicze. To wszystko była prawda, tylko że nie w Moskwie, a w Leningradzie, nie rozdawali, a kradli, i nie moskwicze, tylko rowery. I wasz program jest dokładnie taki sam. To nie jest program oczekiwany przez rolników, [[Oklaski]] bo zabieracie tym intensywnym rolnikom, a chcecie dać tym, którzy nie mogą sobie na rynku poradzić, i ten program nic im w tym nie pomoże. Gdybyście tym programem wsparli bioasekurację, tobyśmy poparli ten projekt dwoma rękoma. My go i tak poprzemy. Tylko dlatego go poprzemy, żeby te z trudem wynegocjowane przez ministra Kalembę i przez ministra Sawickiego środki europejskie trafiły do budżetu polskich rolników. Gdybyśmy nie poparli tego projektu i gdybyście go nie przedstawili, to jestem przekonany, że nie wykorzystalibyśmy środków z Unii Europejskiej dla polskiego rolnictwa. Jeszcze jedna rzecz, która także tu się pojawiła, mianowicie taka - wyraźnie nawet w uzasadnieniu jest to napisane - że aby ten program mógł funkcjonować, jest potrzeba przeszkolenia pracowników doradztwa rolniczego i przeegzaminowania. I znowu mówicie, że to wspiera doradztwo. Gdyby to wspierało doradztwo, to byłoby to zrobione ze środków budżetu krajowego. A wy po prostu z pieniędzy unijnych, nie przeznaczając na doradztwo większych pieniędzy... Wprowadzacie znowu grabież środków unijnych, po to żeby tych pracowników, których powinniście wspierać z własnego budżetu, sfinansować z budżetu Unii Europejskiej. Powiedziałem, że ten projekt poprzemy. Poprzemy z tych powodów (Dzwonek), żeby mimo wszystko tych kilka milionów złotych trafiło na polską wieś, a nie zostało przez wasze nieudacznictwo oddane do Brukseli. [[Oklaski]]
ParlaMint-PL_2022-06-29-senat-45-1.u47	Dziękuję bardzo. Ja mam z kolei pytanie o tych odbiorców ciepła, którzy są zasilani z elektrociepłowni opalanych węglem, to jest zbiorowe ogrzewanie budynków. Co dla nich wynika z tej przedmiotowej ustawy? Czy oni będą objęci jakimś… Stawki za ciepło w elektrociepłowniach też gwałtownie wzrastają wraz z cenami węgla, w związku z czym te podwyżki ich dotyczą. Ale czy te osoby będą korzystały z tej ustawy, a jeżeli tak, to na jakich zasadach? Dziękuję.
ParlaMint-PL_2020-04-29-sejm-11-1.u199	Szanowna Pani Marszałek! Wysoka Izbo! Jak państwo wiecie, od początku zmagania się z pandemią nasz rząd uruchamia szereg instrumentów, które mają pomóc polskim przedsiębiorcom. Pierwszy pakiet tej pomocy wszedł w życie 31 marca i od 1 kwietnia były już dostępne wnioski, już można było składać wnioski o pomoc. Do tej pory, chociaż nie minął jeszcze miesiąc, ponad 2 mln wniosków zostało złożonych w tym trybie i pierwsze środki już 2 tygodnie temu trafiły do beneficjentów. Oprócz tego uruchomiliśmy również poza tą pierwszą i drugą tarczą tarczę finansową. Tu Polski Fundusz Rozwoju uruchomił mechanizmy, które dzisiaj od godz. 18, czyli za 15 minut, będą uruchomione. To jest kolejne narzędzie, które szybko uruchomiliśmy. W tych wszystkich działaniach chodziło o szybkość, chodziło o to, żeby jak najszybciej pomoc trafiła do potrzebujących. Teraz prezentuję Wysokiej Izbie kolejną ustawę, która ma być komplementarna wobec tego, co do tej pory zostało uruchomione, wobec działań PFR-u, BGK i ARP. To jest działanie, które nie ma charakteru szybkiej interwencji, szybkiej pomocy, tylko jest nastawione na strukturalną pomoc tym firmom, które będą miały na tyle poważną sytuację, że będą potrzebowały głębokiej restrukturyzacji. To, co różni je od tamtych mechanizmów, to to, że jego celem jest dostarczenie takich narzędzi, które pozwolą na długotrwałą restrukturyzację, nawet w perspektywie 10 lat. Co istotne, proponowana ustawa jest zgodna z wytycznymi Komisji Europejskiej dotyczącymi pomocy państwa na ratowanie i restrukturyzację przedsiębiorstw. To są wytyczne z 2014 r., czyli z czasu jeszcze długo przed koronawirusem. To oznacza, że skoro jest inna podstawa europejska dla tej pomocy, to ta pomoc nie będzie sumowała się z tą, która jest udzielana w tych instrumentach, które już zostały uruchomione. Czyli jeżeli jakaś firma otrzyma w ramach tarczy antykryzysowej czy tarczy finansowej pomoc, to ta pomoc nie będzie się sumowała. Firma po wyczerpaniu tej ścieżki będzie mogła sięgnąć także po mechanizmy i po rozwiązania, które proponowane są w tej ustawie. To jest ustawa, która ma pomóc wszystkim typom firm: małym, średnim, dużym przedsiębiorstwom bez względu na branżę, bez względu na lokalizację geograficzną. Operatorem tej pomocy ma być Agencja Rozwoju Przemysłu, czyli agencja, która ma wieloletnie doświadczenie w tego typu działalności. Jak powiedziałem: to jest długoterminowa pomoc, nawet do 10 lat, i może wynosić nawet do 10 mln euro na jedną firmę. Jakie instrumenty proponujemy? Proponujemy tak naprawdę trzy typy instrumentów, trzy typy pomocy. Po pierwsze, krótkookresowe pożyczki. To są pożyczki do 6 miesięcy. Jeśli to okaże się niewystarczające, to mogą one być przesunięte na kolejne 18 miesięcy. Tutaj firmy mogą aplikować o sumy do 10 mln euro. To są krótkookresowe pożyczki, które mają na celu przede wszystkim utrzymanie płynności. Chodzi o zastanowienie się, na ile firma wyjdzie z kłopotów, a na ile będzie musiała przejść restrukturyzację. Jeśli okazałoby się, że ona potrzebuje dalszej restrukturyzacji, to mamy krok drugi, i to jest tymczasowe wsparcie restrukturyzacyjne. To jest kolejne 18 miesięcy, kiedy firma w kłopotach może otrzymać od nas pomoc i korzysta z tej pomocy, przeprowadzając plan restrukturyzacji na własną rękę. Jeżeli również to okaże się niewystarczające, to ma również trzeci krok. To jest to narzędzie, które jest nazywane pomocą na restrukturyzację. Tutaj jest plan restrukturyzacji, przygotowywany właśnie w tej 10-letniej perspektywie przez Agencję Rozwoju Przemysłu wraz z tą firmą, ona zatwierdza ten plan. Dzięki temu ta firma może wyjść z kłopotów. Co w ramach tego planu restrukturyzacyjnego? Oprócz pożyczki dostępne są również wejścia kapitałowe oraz ulgi w wykonaniu administracyjnej kary pieniężnej. To ma na celu przygotować rzeczywiście taką pomoc tym firmom, żeby nawet przy głębokiej restrukturyzacji były one w stanie przetrwać, zmieniając swój profil działania, dalej funkcjonować. Tak że, tak jak powiedziałem, jest to długofalowe działanie po tym krótkofalowym działaniu związanym z tarczą. Ma ono na celu restrukturyzację polskich przedsiębiorstw bez względu na wielkość, bez względu na branżę. Jeżeli chodzi o kwotę, jeżeli ta ustawa weszłaby w życie, to oznacza to obciążenie (Dzwonek) dla budżetu rzędu 120 ml zł rocznie bezpośredniego wsparcia oraz dodatkowych 50 mln zł w ramach pewnych ulg, jeżeli chodzi o należności publicznoprawne. Bardzo proszę Wysoką Izbę o poparcie tej ustawy, gdyż wydaje nam się, że po tych działaniach doraźnych, których celem była jak najszybsza pomoc przedsiębiorstwom, potrzebujemy właśnie takiej ustawy, która będzie długofalowo, przez 10 lat prowadziła firmy poprzez restrukturyzację. Dziękuję bardzo.
ParlaMint-PL_2016-07-07-sejm-22-3.u229	Panie Marszałku! Pani Premier! Wysoka Izbo! Jesteśmy przy art. 38, który mówi o kolejności rozpatrywania wniosków zgłaszanych do trybunału i zobowiązuje trybunał do przestrzegania kolejności, w jakiej one wpływają. Tymczasem jest to sprzeczne z zaleceniami Komisji Weneckiej, która w podsumowaniu długich rozważań na ten temat stwierdza, że uznaniowość trybunału w rozpatrywaniu kolejności spraw jest zgodna z europejskimi standardami, np. z art. 6 europejskiej konwencji praw człowieka i z art. 47 Traktatu o funkcjonowaniu Unii Europejskiej. Pytam: Dlaczego państwo wprowadzacie rozwiązania, które są niezgodne z europejską konwencją praw człowieka i z Traktatem o funkcjonowaniu Unii Europejskiej? [[Oklaski]]
ParlaMint-PL_2018-11-23-senat-67-3.u260	Skoro państwo mnie pytacie, odpowiem po raz kolejny. Sądy w ramach pytań prejudycjalnych nie mają prawa pytać o wymiar sprawiedliwości. I koniec. I powołuję się chociażby na wyrok niemieckiego trybunału konstytucyjnego. [[Ale każdy z nas to dobrze wie.]] A to postanowienie nie dotyczy tylko Krajowej Rady Sądownictwa. I tu odpowiedź jest bardzo prosta. To postanowienie dotyczy tylko 3 punktów, o których my tutaj mówimy. A wykonujemy postanowienie Trybunału Sprawiedliwości Unii Europejskiej.
ParlaMint-PL_2019-12-12-sejm-02-1.u253	Bardzo dziękuję panu posłowi. Na zadane pytania odpowie pan minister Marek Niedużak, podsekretarz stanu w Ministerstwie Rozwoju.
ParlaMint-PL_2016-11-30-sejm-31-2.u434	Dziękuję bardzo. Sejm ustalił, że w dyskusji nad tym punktem porządku dziennego wysłucha 3-minutowych oświadczeń w imieniu klubów i kół. Otwieram dyskusję. Głos ma pan poseł Piotr Kaleta, Prawo i Sprawiedliwość.
ParlaMint-PL_2017-07-07-sejm-45-2.u326	Niespodzianka. Szanowna Pani Marszałek! Szanowni Państwo Posłowie! Przede wszystkim bardzo się cieszę, bo mam dobrą wiadomość. Jest ona taka, że zakończył się nabór dotyczący wykonawcy tego pilotażu, o którym była mowa przed chwilą. W tej chwili trwa procedura podpisywania umowy, tak że liczymy, że od 1 września można będzie zgłaszać się ze swoimi pomysłami, a wykonawcą pilotażu jest konsorcjum złożone z Polskiego Funduszu Rozwoju, Fundacji Centrum Innowacji FIRE, Investing SA i Fundacji Zaawansowanych Technologii. Nie mam w tej chwili w głowie informacji na temat ogólnej kwoty, która jest dostępna, więc możemy to uzupełnić na piśmie, natomiast kwota, która jest przewidziana na finansowanie pojedynczych pomysłów, to kwota do 60 tys. zł i te środki mogą być przeznaczone na wsparcie doradcze związane z rozwojem pomysłu, który mają poszczególni, indywidualni wynalazcy, to jest również wsparcie związane z możliwością korzystania z aparatury badawczo-rozwojowej, czyli tak naprawdę wszystkie te kwestie, które są realizowane przy projektach o większej skali jako element tzw. inkubacji projektu, jego dopracowywania. Dziękuję bardzo.
ParlaMint-PL_2017-06-22-senat-43-2.u11	Czy ktoś jeszcze pragnie zadać pytanie? Nie widzę chętnych. Dziękuję bardzo, Panie Senatorze. [[Dziękuję.]] Jest z nami pan Marcin Zieleniecki, podsekretarz stanu w Ministerstwie Rodziny, Pracy i Polityki Społecznej. Czy przedstawiciel rządu pragnie zabrać głos w sprawie przedstawionego projektu opinii? Jeśli tak, to zapraszam na mównicę.
ParlaMint-PL_2021-10-13-sejm-39-1.u677	Szanowny Panie Premierze! Konstytucja Rzeczypospolitej Polskiej zawiera katalog praw każdej osoby przebywającej na terytorium Polski. W art. 57 zagwarantowaliśmy każdemu wolność organizacji i uczestnictwa w zgromadzeniach publicznych, a w art. 32 zapewniliśmy, że wszyscy, niezależnie od poglądów politycznych, są równi wobec prawa, a władza publiczna musi traktować wszystkich w taki sam sposób. Wydarzenia, do których doszło między innymi w dniu 10 października 2021 r., pokazują, że w rzeczywistości polskie władze i organy ścigania stosują powyższe zasady w sposób wybiórczy. Gdy w godzinach porannych na Krakowskim Przedmieściu aktywiści zorganizowali happening, który został legalnie zarejestrowany w urzędzie miasta jako zgromadzenie publiczne, Policja użyła znacznych sił, aby ten happening się nie odbył, a wszyscy, którzy chcieli wziąć udział w tym legalnym zgromadzeniu, nie mieli takiej możliwości. Czy powodem takiego działania był fakt, że happening dotyczył działania władzy, a w szczególności wicepremiera ds. bezpieczeństwa Jarosława Kaczyńskiego? Wolnością obywatelską chronioną w konstytucji w art. 54 jest wolność wyrażania poglądów oraz rozpowszechniania informacji, władza nie może kneblować ust obywatelom, gdy wyrażają poglądy czy zadają pytania, które nie są po jej myśli. Organa ścigania jednak nie skupiły się tylko na niedopuszczeniu do legalnego zgromadzenia aktywistów, ale wręcz doszło do ich zatrzymania. Niektórzy z nich spędzili w areszcie 35 godzin, a następnie na mocy decyzji prokuratury rejonowej, niewątpliwie nacechowanej politycznie, jeden z aktywistów otrzymał dozór policyjny i zakaz zbliżania się do placu, na którym wcześniej zarejestrował legalne zgromadzenie publiczne. Wśród zarzucanych mu naruszeń prawa znalazło się między innymi naruszenie miru domowego, które dotyczy wejścia na ogólnodostępny plac Józefa Piłsudskiego w Warszawie. Takie działania przywodzą na myśl wprost praktyki z czasów słusznie minionych, gdy Służba Bezpieczeństwa wraz z Milicją Obywatelską dręczyli obywateli demonstrujących przeciwko władzy. Wydarzenia z Warszawy nie są czymś odosobnionym. Do jeszcze bardziej kuriozalnej sytuacji doszło w Krakowie. W czasie demonstracji pod biurem regionalnym pańskiej partii, Prawa i Sprawiedliwości, zebrały się matki z dziećmi, by wyrazić solidarność z matkami i dziećmi, które utknęły na granicy Polski z Białorusią. W czasie tego zgromadzenia dzieci w wieku od 3 do 7 lat za pomocą kredy wykonały kilka rysunków i napisów na chodniku. Żaden z nich nie był obraźliwy, żaden z nich nie naruszał dobrych obyczajów. Jednak funkcjonariusze Policji zdecydowali się i tym razem przerwać zgromadzenie i happening, jaki w jego trakcie się odbył. Małym dzieciom odebrano kredę i zakazano chodzenia po namalowanych rysunkach i napisach, by jak to powiedział jeden z funkcjonariuszy, nie niszczyć dowodów. Wezwano nawet wyspecjalizowanego kryminalistyka, który miał dokonać oceny rysunków i napisów. Przebieg tych wydarzeń wydaje się absurdalny i wyssany z palca, niestety jest prawdziwy. Policjantów nie przekonało nawet wyjaśnienie jednego z 3-latków, który tłumaczył, że to kreda, która pod wpływem deszczu się zmywa. Sprawa zakończyła się wysłaniem wezwań na przesłuchanie dla matek zebranych tego dnia na proteście, brakowało tylko postawienia równie absurdalnych zarzutów jak w Warszawie. Czy tak powinna działać polska Policja i prokuratura, do których zaufanie powinni mieć wszyscy obywatele? To pytanie retoryczne, na które wszyscy znają odpowiedź. Policja prezentuje jednak zgoła odmienną postawę wobec aktywistów działających na rzecz partii rządzącej. Najlepszym przykładem tego po raz kolejny są wydarzenia z centrum Warszawy. Gdy 10 października 2021 r. o godz. 18 rozpoczynało się zgromadzenie obywatelek i obywateli w sprawie pozostania Polski w strukturach Unii Europejskiej i zatrzymania polexitu, w pobliżu aktywiści zebrani wokół pana Bąkiewicza uruchomili nagłośnienie, którego celem nie było wyrażenie poglądów i opinii, ale puszczanie muzyki celem zakłócenia legalnie zgłoszonego zgromadzenia. Co więcej, pan Bąkiewicz i jego współpracownicy prowadzili swoje działania nie w miejscu, w którym zgłosili swoje zgromadzenie, tylko kilkaset metrów od niego. Czy Policja podjęła odpowiednie działania? Czy przerwała nielegalne zgromadzenie, a może zatrzymała pana Bąkiewicza? Nic z powyższego się nie wydarzyło. Jedyne działania, jakie podjęła Policja, to ustawienie kordonu wokół nagłośnienia służącego do zagłuszania legalnego zgromadzenia. Czy to ma oznaczać, że Policja zaangażowała się w bieżące wydarzenia polityczne? Czy jej polityczny nadzór w postaci ministra Kamińskiego wprost wymusza podejmowanie określonych działań i niepodejmowanie ich, jeśli jest to zgodne z jego poglądami? Czy tak powinna zachować się służba, która w swoim działaniu ma strzec konstytucji i porządku prawnego w Polsce? Czy pan premier popiera takie działania organów ścigania? Czy pan premier podejmie działania wobec ministrów swojego rządu, aby oni wyciągnęli stosowne konsekwencje wobec podległych służb i instytucji? Czy uczuli pan ministrów swojego rządu na to, by przestrzegali zasad wynikających z konstytucji i doprowadzili do tego, by również miało to miejsce w podległych im instytucjach?
ParlaMint-PL_2016-06-08-senat-19-1.u165	Panie Ministrze, pytanie związane jest z oceną skutków regulacji. W ocenie tej nie było wskazane… [[Sekretarz Stanu w Ministerstwie Rodziny, Pracy i Polityki Społecznej Stanisław Szwed: Ocena skutków regulacji…]] Tak, tej noweli oczywiście. Nie było tu wskazane, jak to jest regulowane w innych państwach unijnych. Czy one się już całkowicie dostosowały i też wprowadzają kobiety do kopalni, czyli chronią tylko kobiety w ciąży i kobiety karmiące, a reszta kobiet ma te same prawa i obowiązki co mężczyźni, jeśli chodzi o stosunki pracy? Prosiłbym o wyjaśnienie, czy są takie państwa, które jeszcze tego nie uregulowały.
ParlaMint-PL_2018-10-03-sejm-69-2.u204	Szanowna Pani Marszałek! Szanowni Państwo! Odniosę się do kilku kwestii, które były w dniu dzisiejszym poruszone. Otóż na samym początku - minister inwestycji i rozwoju pan Jerzy Kwieciński nie jest żadnym tchórzem ani kłamcą, tylko jest najwyższej klasy profesjonalistą, [[Oklaski]] cenionym w kraju, ale także za granicą, i o tym trzeba pamiętać. Druga kwestia - to tak naprawdę minister Jerzy Kwieciński czekał na przedstawicieli marszałków w dniu dzisiejszym od godz. 9 na posiedzeniu zespołu międzyresortowego, które jest co kwartał... [[Stchórzyli!]] ...organizowane przez Ministerstwo Inwestycji i Rozwoju. Kolejna sprawa to wiarygodność danych. Pani poseł już tutaj powiedziała, ale ja to jeszcze raz, szanowni państwo, powtórzę. Dane są generowane z centralnego systemu teleinformatycznego, popularnie nazywanego SL2014. Nie ma tutaj z naszej strony żadnych przekłamań. Wskażę jeszcze w tym obszarze kilka kwestii uzupełniających, dotyczących realizacji poszczególnych programów krajowych czy też regionalnych. Była mowa o Programie Operacyjnym „Inteligentny rozwój”. Otóż, szanowni państwo, jeśli chodzi o Program Operacyjny „Inteligentny rozwój”, kontraktacja jest na poziomie 61%, certyfikacja - ponad 15%. Program Operacyjny „Polska cyfrowa”, o którym tak dużo dzisiaj mówiono: kontraktacja, szanowni państwo - 83%, certyfikacja - blisko 14%. No i program operacyjny, który mam przyjemność nadzorować, jestem dumny z tego, że mam taką przyjemność i możliwość, czyli Program Operacyjny „Polska Wschodnia”: kontraktacja - ponad 70%, certyfikacja - blisko 20%. Jeśli chodzi o Program Operacyjny „Polska Wschodnia” i wykonanie zasady n+3, to już tak naprawdę kilka miesięcy temu zagwarantowaliśmy całkowity spokój, żadne środki w tym programie nie są, szanowni państwo, zagrożone. [[Oklaski]] Proszę państwa, co do regionów, które były tutaj dzisiaj wymieniane, zarządzania w regionalnych programach operacyjnych. Jeśli chodzi o regionalny program operacyjny dla województwa świętokrzyskiego, tam kontraktacja kształtuje się na poziomie 53%, a certyfikacja - obecnie na poziomie 12%. Jeśli chodzi o województwo kujawsko-pomorskie, które tutaj było wspomniane - dane na dzień dzisiejszy, które zostały wygenerowane przez system, z 30 września - to jest kontraktacja na poziomie 51%, natomiast certyfikacja to jest 14%. Myślę, że kwestia tych różnic, jak to wygląda w poszczególnych regionach, jest bardzo łatwa do zauważenia, szanowni państwo. Jeszcze raz powtórzę, bo myślę, że nie wszyscy zapamiętali z mojej wypowiedzi ten niepokój Komisji Europejskiej odnośnie do realizacji regionalnych programów operacyjnych. Otóż, szanowni państwo, stan zaawansowania niektórych regionalnych programów operacyjnych jest na tyle niepokojący, że Komisja Europejska objęła część województw: województwo lubelskie, województwo świętokrzyskie, województwo podlaskie i województwo warmińsko-mazurskie specjalnym nadzorem i udzieliła im specjalnego wsparcia eksperckiego. Jeśli chodzi o województwo świętokrzyskie, to odpowiadając na pytanie pani poseł, powiem w ten sposób. Oczywiście pan marszałek przesłał do nas plan naprawczy, ale najważniejszy nie jest sam plan naprawczy, tylko sposób jego realizacji. I na to bym chciał zwrócić uwagę. Myślę, że te dane pokazują, w jaki sposób ten program naprawczy jest, szanowni państwo, realizowany. Jeśli chodzi o zintegrowane inwestycje terytorialne realizowane w województwie lubelskim, to tak naprawdę stan ich realizacji jest, szanowni państwo, opłakany. A dlaczego? Dlatego że projekty, które powinny być realizowane w formule partnerskiej, nie były właściwie przygotowane, a powinny być przygotowane i powinny być tą siłą, która ciągnie zarówno kontraktację, jak i płatności. Szanowni Państwo! Jeszcze kilka kwestii technicznych. Z tego względu, że wiele lat zajmuję się funduszami europejskimi na różnych poziomach wdrażania, chciałbym panu posłowi Markowi Sowie powiedzieć, że tak naprawdę żadne sprawozdania nie są wysyłane do Komisji Europejskiej w systemie kwartalnym. Nigdy tak nie było, szanowni państwo. Są wysyłane raz na 6 miesięcy. Szanowni Państwo! Jeśli chodzi o rolę Ministerstwa Inwestycji i Rozwoju, jest ona znacząca, dlatego że minister inwestycji i rozwoju reprezentuje kraj członkowski, czyli Polskę, a druga sprawa jest taka, że koordynuje realizację regionalnych programów operacyjnych. Pan minister Jerzy Kwieciński ma legitymację do tego, żeby wypowiadać się w zakresie czy to kontraktacji, czy to płatności, czy też certyfikacji dotyczącej poszczególnych regionalnych programów operacyjnych. Proszę państwa, jeśli chodzi o środki, które są zagrożone, w województwie śląskim, to powiem tak. W zakresie zasady n+3 mamy kwotę 13 mln euro, natomiast jeśli chodzi o rezerwę wykonania, to możemy mówić na dzień dzisiejszy o kwocie 75 mln euro. Szanowni Państwo! Kończąc swoją wypowiedź, powiem jednoznacznie, że chcemy silnych regionów, które sprawnie, bez jakichkolwiek opóźnień realizują przyznane im środki w ramach regionalnych programów operacyjnych, ale też chcemy, żeby poszczególne województwa były zarządzane przez profesjonalnych menadżerów. Bardzo dziękuję. [[Oklaski]] [[Pani marszałek...]]
ParlaMint-PL_2018-06-29-senat-62-3.u32	Pan senator Szymański nieco mnie wyręczył. Chcę zapytać, czy podczas przesłuchania kandydatów uświadomiono im, że przesłanka nieskazitelności charakteru nie jest tożsama z przesłanką niekaralności. Tu jest potrzeba zbadania postawy człowieka. Chodzi o postępowania dyscyplinarne, opinie środowiskowe, wywiady kuratorskie, a także zbadanie – zgodnie z prawem byłaby tu niekaralność – czy nie doszło do zatarcia. Człowiek po zatarciu skazania jest niekarany, ale to nie znaczy, że jest nieskazitelnego charakteru. Mamy tu do czynienia z pewnym ewenementem, czyli kandydatami na ławników Sądu Najwyższego, sądu o najwyższej randze, jeśli chodzi o problematykę prawną. Czy pod tym kątem szczegółowo, szeroko badano postawę, a właściwie życiorysy kandydatów? Na tym polega badanie nieskazitelności charakteru. [[Nigdy o to nie pytano.]]
ParlaMint-PL_2020-10-21-sejm-19-2.u63	Dziękuję, panie marszałku. Panie Ministrze! Wysoka Izbo! Pan marszałek pozwoli, że rozpocznę od refleksji zadedykowanej niektórym moim przedmówcom z opozycji. Zacytuję wam biblijną Mądrość Syracha: w mowie jest albo sława, albo hańba. Myślę, że warto, aby niektórzy z was wzięli tę sugestię do serca. Druga sprawa. Oczywiście rozumiemy, że w takich sytuacjach zbójeckim prawem opozycji jest to, by krytykować, by nie mieć żadnej odpowiedzialności, mieć jakiś urobek populistyczny, demagogiczny, natomiast można się spierać, bo spór jest istotą demokracji, ale w innych kwestiach, na pewno nie o zdrowie i życie. Życie i zdrowie to jest sacrum, wszyscy powinniśmy je chronić i ratować. I tu wszyscy powinniśmy być spójni oraz razem, żeby można było pokonywać wszelkie trudności. Natomiast wszelkie działania demagogiczne, populistyczne, kuglarstwo, sianie defetyzmu to nie w tym momencie, nie w tym momencie. Proszę państwa, padło ze strony Lewicy zdanie, jak mamy to poważnie traktować. Jeśli Lewica, prominenta polityk Lewicy jeszcze niedawno, kilka miesięcy temu mówiła, że koronawirus to tak naprawdę prezent bożonarodzeniowy, który spadł z nieba Prawu i Sprawiedliwości, jeśli Koalicja Obywatelska jeszcze kilka miesięcy temu chciała, by wybory były jesienią, wybory prezydenckie, to o czym my mówimy? Nieprawda. Jaką powagę państwo prezentujecie? Jaką prawdę? Jeżeli była wasza aktywność, to była to aktywność za granicą. Donosiliście na polski rząd, na Polaków, natomiast nie było takiej pozytywnej i merytorycznej aktywności. Jeden dzień zwłoki. Mówiliście, że jeden dzień zwłoki w medycynie to nic wielkiego. To proszę się spytać ratowników medycznych, lekarzy na OIOM-ie, lekarzy na erce, co to znaczy. O życiu decydują sekundy, minuty, godziny. A 7 miesięcy zwłoki w przypadku ustawy? W piątek miał być przedstawiony projekt. 16 naszych projektów wyrzuciliście do kosza. Odpowiadam na pytanie, które zostało zadane. Tak, proszę państwa, Belgia i Francja wprowadziły godzinę policyjną. W Czechach jest stan wyjątkowy. Ponad 11 tys. zachorowań w 11-milionowych Czechach. W Wielkiej Brytanii, Irlandii trwają przygotowania do lockdownu. Tam też rząd spał? Wszyscy spali? Przecież sytuacja jest dynamiczna, zmienia się z dnia na dzień. Trzeba reagować błyskawicznie. Odpowiedzialny rząd działa błyskawicznie, a wy spowodowaliście dzień zwłoki. W medycynie dzień zwłoki to jest wieczność. Właśnie błyskawicznie. W piątek miał być projekt. Odpowiadam na pytanie pani poseł. Jeszcze wczoraj mówiliście o tym, że kobieta, która rodzi, może być skierowana do pracy. Bzdury. Jeszcze raz przeczytam wam art. 47 ustawy z dnia 5 grudnia 2008 r. o zapobieganiu i zwalczaniu chorób zakaźnych, ust 3 pkt 1, 2a i 2b: na swój wniosek. Czyli jeśli nawet taka kobieta chciałaby pracować z jakichś pobudek patriotycznych, z powodu jakiejś wielkiej empatii, musiałaby złożyć wniosek do wojewody. Rzeczywiście tam jest błąd techniczny, że uchyla się pkt 2b. To jest błąd tylko techniczny. Na początku jest napisane, że nawet gdyby chciała, to musi złożyć wniosek. Ale jest błąd? Złożymy precyzyjną poprawkę. Bo dostaliście dzień ekstra. Natomiast nie wolno tego wykorzystywać w sposób populistyczny. Należy to robić w sposób merytoryczny. Początek trzeba było przeczytać: na swój wniosek. Nikt nie może skierować takiej kobiety do pracy bez jej zgody. To też jest napisane w tej ustawie. Na kolanie pisaliście. Jeszcze raz przeczytam: na swój wniosek złożony do wojewody. Wybieracie tylko pewne kwestie, żeby skłócać, żeby jątrzyć. Nie wypada tego robić w aspektach prawa odnoszonego się do zdrowia i życia. Jest błąd? Jest? Miłosierny Samarytanin to system no-fault, tj. bez winy, czyli system niekarania za niezawinione błędy, oczywiście z wyjątkiem rażącego nadużycia uprawnień lub rażącego niedopełnienia obowiązku. Dziękuję bardzo, to już koniec. Dziękuję bardzo. [[Oklaski]]
ParlaMint-PL_2017-12-07-sejm-53-2.u139	Dziękuję. Bardzo proszę pana prokuratora o udzielenie odpowiedzi na tak wiele pytań. Bardzo proszę. [[O ile był przedłużony czas?]] 2,5 minuty. [[W każdym razie dziękuję bardzo, panie marszałku.]] Bardzo proszę.
ParlaMint-PL_2017-04-21-senat-39-2.u135	Tak. Jeżeli można, to chciałbym ten temat wyjaśnić. Mianowicie zatrzymanie dziecka wbrew decyzji sądu nie jest w tej chwili przestępstwem. Nie mamy typu czynu zabronionego, który by przewidywał, że taka matka popełnia przestępstwo. Jak rozumiem, pan senator zmierza do pytania, czy np. nie wprowadzić nowego typu czynu zabronionego wobec takiej matki bądź też… No, trzeba by było ewentualnie poprawić skuteczność egzekwowania decyzji sądowej na etapie postępowania wykonawczego. Tu chodzi bardziej o to, kwestię stosowania prawa, a nie jego stanowienia. Tak że to kwestia dobrych praktyk, a nie zadanie dla legislatorów. No chyba że pan senator sugeruje wprowadzenie nowego typu czynu zabronionego: kto przetrzymuje dziecko wbrew decyzji sądu, podlega karze. Jeżeli tak, to możemy o tym rozmawiać. Jesteśmy gotowi na wymianę argumentów, na dyskusję. Chętnie też zgłębię to, jak wygląda to w innych systemach prawnych, np. w Niemczech czy we Francji, bo na nich się wzorowaliśmy, jeżeli chodzi o nasze przepisy. Bardzo chętnie rozpocznę zastanawianie się nad tym tematem. Jak powiadam, są 2 elementy tego problemu: po pierwsze, to kwestia egzekucji, po drugie, to kwestia nowego typu czynu zabronionego. Dziękuję.
ParlaMint-PL_2016-03-17-sejm-14-2.u367	Bardzo dziękuję, panie ministrze, za to bardzo długie i wyczerpujące wyjaśnienie. Zamykam dyskusję... Pan poseł w trybie sprostowania? Bardzo proszę. 1 minuta.
ParlaMint-PL_2019-08-30-sejm-85-3.u88	Panie Marszałku! Wysoka Izbo! Przedstawiam stanowisko klubu Platforma Obywatelska - Koalicja Obywatelska wobec rządowego projektu ustawy o zmianie ustawy Prawo wodne oraz niektórych innych ustaw. Należy przy tym podkreślić słowa „zmiana ustawy”. Jest to już trzecia nowelizacja źle przygotowanej przez rząd ustawy Prawo wodne. Nie jesteśmy, jako odpowiedzialna opozycja, odosobnieni w tej opinii. Nawet sejmowi legislatorzy na posiedzeniu komisji stwierdzili, że tak obszerny materiał, jakim jest Prawo wodne, nie powinien być kolejny raz zmieniany kilkudziesięcioma poprawkami. Cytuję: Mogą naruszać konstrukcję lub spójność ustawy, dlatego że wcześniej była ona wielokrotnie nowelizowana. Ze względu na doniosłość i obszerność zmian spokojnie można było pokusić się o opracowanie projektu nowej ustawy, mając na uwadze dwie ważne dyrektywy Rady - to fragment wypowiedzi legislatora na posiedzeniu komisji. Należałoby więc zastanowić się nad opracowaniem projektu nowej ustawy, dobrze przygotowanej, rzetelnie skonsultowanej ze stroną społeczną, a nie procedować nad kolejnymi zmianami, znając życie, nieostatnimi, skoro to prawo od początku jest tak źle przygotowane. Poza tym, jak zauważa strona społeczna, Izba Gospodarcza „Wodociągi Polskie”, procedowane zmiany ustawy mogą skutkować wzrostem opłat dla obywateli. Jak zauważa izba, zastosowanie proponowanego przez rząd wskaźnika do wyliczenia wysokości opłaty stałej w przypadku pozwoleń wodnoprawnych doprowadzi do uzyskania wysokości opłaty, która nie odzwierciedla kosztów rzeczywistego dla strony poboru wód w skali roku. Według strony społecznej zastosowanie wskaźnika maksymalnego godzinowego poboru wody powoduje wzrost opłat. Istnieją wyliczenia, które wskazują, że może to być nawet 200%. Dlatego nasz klub nie może zgodzić się na takie zmiany i kolejną źle przygotowaną nowelizację ustawy Prawo wodne, wprowadzaną pod pretekstem implementacji zapisów dyrektywy unijnej. Klub Platforma Obywatelska - Koalicja Obywatelska będzie głosował przeciw. Dziękuję.
ParlaMint-PL_2022-03-09-senat-38-1.u258	Dziękuję bardzo, Pani Marszałek. Ta debata wokół uchwały jest nasycona wieloma cytatami. Uznałem, że powinny jeszcze paść inne cytaty, które nie znalazły się w debacie. Taki cytat: „Wykluczenie Rosjan z prywatyzacji Lotosu byłoby bardzo szkodliwe, bo to oznacza obniżenie ceny, a to jest działanie na szkodę spółki, na szkodę państwa”. 3 kwietnia 2011 r. tak powiedział rzecznik rządu Paweł Graś. [[O rany boskie!]] [[Głos z sali: I tym miłym akcentem…]] Tak, 11 lat temu, Pani Marszałek, 11 lat temu… [[Głos z sali: Lista wyczerpana.]] [[Głos z sali: Zgłaszał się…]] [[Głos z sali: Nie zgłosił się…]] Ja nie przeszkadzałem panu senatorowi. …11 lat temu, wtedy, gdy znana była już wypowiedź Władimira Putina z 2007 r., z zimowej Konferencji Bezpieczeństwa w Monachium, gdzie przedstawił swoją politykę wobec Europy i świata w obszarze bezpieczeństwa i interesów Rosji. Drugi cytat: „Jeśli stawiać jakieś warunki” — jeśli chodzi o prywatyzację właśnie Lotosu — „to nie na zasadzie rusofobicznych postaw, tylko na zasadzie interesu ekonomicznego”. Tak powiedział doradca prezydenta Bronisława Komorowskiego, pan prof. Tomasz Nałęcz. I trzeci cytat: „Nie ma żadnej presji Rosji na proces prywatyzacji polskiej energetyki Lotosu i jeśli dojdzie do procesu prywatyzacji, to w państwie prawnym, opartym na gospodarce wolnorynkowej nie jest możliwe, by wykluczyć z niego kogokolwiek”. I cytat, który zapewne państwo znacie, z 28 marca 2011 r. „Nie ma żadnej ideologicznej przesłanki, by mówić kategorycznie «nie» inwestorom z jakiegokolwiek kraju, także z Rosji. Nasi sąsiedzi są również od tego, abyśmy robili z nimi wspólne interesy” – oznajmił Donald Tusk. Tyle i aż tyle. Dziękuję bardzo. [[Oklaski]] [[I proszę dokończyć to zdanie. Ja chcę cały cytat.]] [[… tak, nie przejmuj się.]] [[Głos z sali: I tak…]] [[I dalej, do końca, Senatorze, proszę dokończyć to zdanie.]] [[Głos z sali: Tak.]]
ParlaMint-PL_2019-03-20-senat-75-1.u111	Dziękuję. Panie Senatorze, mam pytanie, czy jest sprecyzowany koszt identyfikatora elektronicznego, który ma być na opakowaniach wyrobów tytoniowych, i czy jest sprecyzowane, jakie będą kary za jego niezastosowanie. Dziękuję.
ParlaMint-PL_2022-02-09-sejm-48-2.u8	Dziękuję bardzo. Panie Marszałku! Panie Ministrze! Wysoka Izbo! 25 mld euro to olbrzymie środki. Rozumiem, że nie można tego podzielić, chociaż mam nadzieję, że województwo śląskie i Zagłębie Dąbrowskie, z którego się wywodzę, także skorzystają z tego programu, tak jak skorzystają z niego i inne regiony w Polsce. Chciałbym się dowiedzieć, czy program CPK też będzie mógł być finansowany z tych środków, bo to jest program, na który czekają wszyscy Polacy. Zresztą infrastruktura i kolejowa, i drogowa, i lotnicza to wielkie wyzwanie i na pewno tutaj to dopingujemy. Jeżeli coś więcej można byłoby powiedzieć, to bardzo proszę. Dziękuję. [[Oklaski]]
ParlaMint-PL_2021-07-07-sejm-34-1.u437	Dziękuję bardzo. Pani Marszałek! Wysoka Izbo! Panie Ministrze! Wiemy, że w COPA jest pełna polska reprezentacja i nie ma z tym żadnej dyskusji. Ale chciałbym się dowiedzieć, jeśli COPA jest mocno obstawiona, bo jest wykaz organizacji, które reprezentują w tej organizacji polskich rolników, czy ktoś reprezentuje w COGECA polskich spółdzielców. Pytam o to z tego powodu, gdyż statutowym organem, który ma reprezentować czy powinien reprezentować spółdzielców, jest Krajowa Rada Spółdzielcza i zorganizowane w niej spółdzielnie. I pytanie drugie: Czy myśmy przestali w ogóle myśleć o spółdzielczości, w tym o spółdzielczości rolniczej, i reprezentacji tej grupy na arenie międzynarodowej? Dziękuję bardzo.
ParlaMint-PL_2020-12-15-sejm-23-1.u139	Dziękuję, panie marszałku. Panie Ministrze! Pan nie zrozumiał tego, o czym mówiłam. To nie jest tak - i pan dobrze o tym wie - że dochody z VAT wyższe, niż założyliście w nowelizacji, przekładają się na zmniejszenie luki VAT-owskiej. Odnoszę się do luki VAT-owskiej. Pan doskonale wie, że w tym roku będzie rozszczelnienie, a w przyszłym będzie rozszczelnienie na kwotę 10 mld zł. I jeszcze jedno. Chwalił się pan tutaj, że Komisja Europejska szacuje, że w tym roku nasz dług nie przekroczy 60% według ich metodologii, ale nie odpowiedział pan na moje pytanie o to, co z inflacją. Bo przecież pańscy geniusze z MF wymyślili, że inflacja jest dobra, bo szybciej wychodzi się z długu. A więc nos dla tabakiery czy tabakiera dla nosa, panie ministrze? Bo jeśli manipulujecie inflacją po to, żeby obniżyć sobie dług publiczny w relacji do PKB, to płacą za to najbiedniejsi Polacy, o czym pan dobrze wie. [[Dzwonek]] Nie powiedział pan też nic o stopach procentowych i wysokiej inflacji. Powiedziałam: stopy procentowe europejskie, inflacja polska, nie odniósł się pan do tego w ogóle.
ParlaMint-PL_2018-09-12-sejm-68-1.u223	Bardzo dziękuję. Szanowna Pani Marszałek! Wysoka Izbo! Panie Ministrze! W imieniu Klubu Poselskiego Polskiego Stronnictwa Ludowego - Unii Europejskich Demokratów mam zaszczyt zaprezentować stanowisko klubu wobec propozycji zmian w niektórych ustawach w związku ze wzmocnieniem nadzoru oraz ochrony inwestorów na rynku finansowym. Taka jest nazwa tej ustawy. Wysoki Sejmie! Projekt ustawy obejmuje propozycje zmian w 19 ustawach i - co chyba najistotniejsze - został wprowadzony dzisiaj, tak na dobrą sprawę ad hoc, po obrady Sejmu. Z racji tego trybu procedowania i niewątpliwie skomplikowanego zakresu merytorycznego zaprezentuję tylko ogólny zakres proponowanych zmian. I tak proponowana jest zmiana sposobu finansowania Komisji Nadzoru Finansowego oraz Urzędu Komisji Nadzoru Finansowego, a zmiana ta ma polegać na zapewnieniu finansowania bezpośrednio z opłat wnoszonych przez nadzorowane podmioty rynku finansowego. To zmiana, i zresztą nie tylko ta, która zapewne ucieszy podmioty nadzorowane. Druga propozycja noweli to rozszerzenie składu Komisji Nadzoru Finansowego. Ciekawie wygląda ta propozycja. Może warto wymienić te wszystkie osoby, instytucje, o które proponuje się rozszerzyć KNF, Komisję Nadzoru Finansowego. Są to: przedstawiciel prezesa Rady Ministrów, przedstawiciel Bankowego Funduszu Gwarancyjnego, przedstawiciel prezesa Urzędu Ochrony Konkurencji i Konsumentów oraz - uwaga - przedstawiciel ministra członka Rady Ministrów właściwego do spraw koordynowania służb specjalnych. Uregulowania tej ustawy określają również ramy prawne przekazywania informacji pomiędzy KNF a innymi organami, jak ABW, CBA, KAS, Policja i UOKiK. Upoważnienie ustawowe przekazywania informacji swoim pracownikom dostaną również członkowie komisji w związku z uczestnictwem w pracach komisji, jak to określono, w celu przygotowania opinii, stanowisk. A więc krąg osób, które będą miały tę wiedzę, jest zdecydowanie szeroki czy szerszy. Proponuje się także dodanie przepisu umożliwiającego wzajemną wymianę informacji, w tym - uwaga - chronionych ustawowo, pomiędzy Komisją Nadzoru Finansowego a tymi instytucjami, o których tu mówiłem wcześniej: ABW, CBA, KAS i Policją. Kolejna propozycja zmian dotyczy pomysłu stworzenia Funduszu Edukacji Finansowej w celu, jak to określono, zwiększenia świadomości finansowej Polaków, w szczególności w przypadku produktów inwestycyjnych. Źródłem finansowania tego funduszu mają być środki finansowe pochodzące z kar administracyjnych nakładanych przez KNF, niektórych kar administracyjnych nałożonych przez prezesa UOKiK i rzecznika finansowego Komisji Nadzoru Audytowego oraz nawiązek i świadczeń pieniężnych orzeczonych przez sąd. Warto chyba zaznaczyć, że planowana kwota kar nakładanych tylko przez KNF, jak wyczytałem w uzasadnieniu, w 2019 to 9 mln zł, a jak dodamy jeszcze dochody z tych innych źródeł, będzie to pokaźna kwota. Pytanie tylko, jak to będzie dzielone. Pytam w kontekście, i to wcale nie jest złośliwe, innych funduszy, chociażby Funduszu Sprawiedliwości. Chodzi o sposób podziału, bo jak donosi prasa, jest to dzielone inaczej niż zakładano, kiedy ten fundusz był stworzony. Miało to być dla osób, ofiar wypadków i przestępstw. Kolejną zmianą proponowaną w tej noweli jest wprowadzenie obligatoryjnej dematerializacji obligacji korporacyjnych, certyfikatów inwestycyjnych emitowanych przez fundusze inwestycyjne zamknięte oraz listów zastawnych. Podzielając te uwagi, które zgłaszali przede mną państwo posłowie, uważam, że sposób procedowania, tempo tego procedowania jest w stosunku do zakresu proponowanych zmian niedobre, złe. To już nie jest pierwsza ustawa w tym parlamencie, i pewnie nie ostatnia, ale jednak wnioskuję, by ewentualnie nad dalszą pracą pochylić się, jak to się ładnie nazywa, w Komisji Finansów Publicznych. Dziękuję. [[Oklaski]]
ParlaMint-PL_2022-05-11-sejm-54-1.u407	...wycofajcie się z budowy CPK albo przynajmniej skupcie się na komponencie kolejowym. Tam dramatycznie brakuje waszej uwagi. Dziękuję. [[Oklaski]]
ParlaMint-PL_2017-04-26-senat-40-1.u334	Panie Marszałku! Panie Senatorze! Sytuacja wygląda w ten sposób, że my oczywiście zapytaliśmy kilku prezydentów miast oraz urzędów marszałkowskich, na terenie których leżą te miasta, a także konserwatorów zabytków funkcjonujących na terenie tych miast, o skalę wycinki drzew. Jeżeli chodzi o wycinkę bez zezwoleń, na którą przyzwala ustawa, to nie dostaliśmy precyzyjnych informacji, ponieważ ustawa nie zmusza gmin do ewidencjonowania tej wycinki, zgodnie z prawem, czyli wycinki drzew, na którą nie jest wymagane zezwolenie. Otrzymaliśmy za to dane mówiące o liczbie drzew, które były wycinane po 1 stycznia w oparciu o decyzje wydane bądź jeszcze w 2016 r., bądź wydane od 1 stycznia 2017 r. Nie mam tych danych. Mogę przedstawić całe konkretne zestawienie. Z tego, co pamiętam, w Warszawie na mocy decyzji usunięto od 1 stycznia około 5 tysięcy drzew. W związku z tym informacje medialne, że tu coś wycięto, tam coś wycięto, oraz informacje, które pojawiały się na portalach społecznościowych, o tym, że przy tej i przy tej ulicy wycięto tyle a tyle drzew, mieszały się. Że tak powiem, ta ewidencja mieszała się z ewidencją drzew, które zostały wycięte zgodnie z decyzjami, wydanymi wcześniej czy później. Jeżeli chodzi o informacje na portalach społecznościowych, to one też były nieprecyzyjne. Kilka sytuacji sprawdziliśmy. Jeden z wpisów na portalu społecznościowym stwierdzał, że usunięto 200 dębów z terenu działki w Łodzi, a tymczasem się okazało, że nie 200, a 20 dębów. Gdybyśmy chcieli zbierać informacje z tych portali społecznościowych, popełnilibyśmy duży błąd, jeżeli chodzi o obliczenia. Dziękuję.
ParlaMint-PL_2021-03-16-sejm-27-1.u485	Panie Marszałku! Panie Ministrze! Przyszedłem na tę debatę tak naprawdę przede wszystkim zapytać pana o te zabiegli planowe, które są przekładane. Sprawa jest niezmiernie poważna. Pan powiedział, że kiedy rok temu, w marcu, decydował pan o przekładaniu zabiegów, nie protestowaliśmy. To było rok temu - nie było szczepionki, nie był zabezpieczony system ochrony zdrowia, nie wiedzieliśmy, jak ta pandemia się rozwinie. Minął rok. Od roku te zabiegi są wstrzymywane, to dotyczy już dzisiaj setek tysięcy ludzi, ich rodzin, ich bliskich. Panie ministrze, dzisiaj mamy 21 tys. chorych w szpitalach, ale mamy 1 tys. szpitali, mamy 50 dodatkowych szpitali. Nie może być tak, że służba zdrowia nie istnieje, że pacjenci są odsyłani. Proszę zwrócić uwagę, dyskutowaliśmy o tym, mamy 3 mln zaszczepionych jedną dawką, chwalicie się, że 1,5 mln jest zaszczepionych dwoma dawkami. Dyskutowaliśmy, czy wy dyskutowaliście, czy prokuratorów zaszczepić. Nikt nie wpadł na pomysł, pan nie wpadł na pomysł, żeby zaszczepić ludzi, którzy czekają na zabiegi planowe. [[Dzwonek]] Mamy zaszczepioną służbę zdrowia, gdybyśmy tych, którzy rok czekają na zabiegi planowe, panie ministrze, zaszczepili, moglibyśmy te zabiegi robić. Co ci ludzie dostali w zamian? Ludzie z nowotworem, ludzie czekający na zabiegi planowe dostali, panie ministrze, możliwość zaszczepienia się 500 km, 600 km od domu. Panie pośle... Jak mamy panu wierzyć, że wszystko jest dobrze, jak wy... Dlaczego kłamiesz? Co ty gadasz? ...tym ludziom nie jesteście w stanie zorganizować szczepień? Przyjdzie taki dzień... Panie pośle... ...że pan będzie musiał z tego zdać relację. Nie kłam! To, że dzisiaj te wszystkie... Panie pośle... ...błędy popełniacie, w przyszłości niestety was obciąży. Zabiegi planowe... Panie pośle... ...muszą ruszyć, panie ministrze. [[Oklaski]] Nie kłam! Co pani tutaj gada? Po co te słowa? Ja mówię o pacjentach, a pani takie głupoty opowiada.
ParlaMint-PL_2016-03-18-sejm-14-3.u59	To jest, proszę państwa, projekt rządowy. Można pytać posła sprawozdawcę, a nie konkretny klub, czyli wnioskodawców. [[Poseł sprawca.]] Głos ma poseł Lech Sprawka, Prawo i Sprawiedliwość. [[Sprawca.]]
ParlaMint-PL_2017-09-28-sejm-48-2.u339	To było ostatnie pytanie. W związku z tym proszę podsekretarza stanu w Ministerstwie Finansów pana Pawła Gruzę o udzielenie odpowiedzi na te ostatnie i wcześniejsze pytania.
ParlaMint-PL_2021-12-01-sejm-43-2.u418	Pani Marszałek! Wysoka Izbo! Stały dodatek emerytalny dla strażaków ochotników to oczywiście pozytywna strona tego projektu, ale kwota na poziomie 200 zł nie jest w żaden sposób zadowalająca. Trzeba też podkreślić, że projekt został jednoznacznie negatywnie zaopiniowany przez zarząd główny OSP. Ustawa sprawi, że OSP zostaną całkowicie podporządkowane Państwowej Straży Pożarnej. Działania ratownicze OSP będą mogły podejmować jedynie w przypadku zlecenia działań przez Państwową Straż Pożarną. Co w przypadku, gdy OSP na prośbę samorządu ruszy na pomoc np. w usuwaniu skutków nawałnicy bez dyspozycji PSP? W takich przypadkach, ratując zdrowie i życie, druhowie zostaną pozbawieni ekwiwalentu. Wprowadzenie dodatków emerytalnych dla druhów OSP oczywiście nie wymaga zmiany całej ustawy. Takich samodzielnych działań, jak podają władze krajowe OSP, tylko w 2019 r. było blisko 100 tys. Jeżeli proponowane przez rząd przepisy wejdą w życie, właśnie do takiej ilości zdarzeń lub wypadków strażacy ochotnicy nie wyjadą. Dziękuję. [[Oklaski]]
ParlaMint-PL_2020-01-23-sejm-04-2.u291	Panie Marszałku! Wysoka Izbo! Szanowni Państwo! Oczywiście mogę powiedzieć, że rząd nieustannie współpracuje z przedsiębiorcami, co widać po owocach jego pracy. Jako taki koronny przykład można podać przyjęcie przez Sejm konstytucji dla biznesu, ale też oczywiście pakiet „Przyjazne prawo” czy też mały ZUS plus. To są naprawdę tylko nieliczne przykłady współdziałania z przedsiębiorcami i wychodzenia naprzeciw ich oczekiwaniom. Chcę powiedzieć o jeszcze jednej sprawie. W ubiegłym roku polski parlament przyjął nowe Prawo zamówień publicznych. Jego pomysłodawcą oczywiście był polski rząd. Odnośnie do małych i średnich firm, chciałabym, żeby pan minister przedstawił, jakie szczególne rozwiązania dla tych małych firm przewiduje ustawa przyjęta w zeszłym roku. Dziękuję bardzo. [[Oklaski]]
ParlaMint-PL_2022-04-06-sejm-52-1.u35	Panie ministrze, proszę państwa, minuta przerwy. Bardzo państwa proszę, tych, którzy nie będą brać udziału w tym pierwszym punkcie, o opuszczenie sali obrad, żeby pan minister mógł spokojnie uzasadnić projekt bardzo ważnej ustawy. [[Przerwa w posiedzeniu od godz. 10 min 30 do godz. 10 min 32]]
ParlaMint-PL_2017-12-08-sejm-53-3.u594	Pani poseł, pani wystąpienie tylko utwierdza mnie w przekonaniu, że trzeba dokonać zmian regulaminowych, żeby zachować, utrzymać powagę Sejmu. Po prostu za takie wypowiedzi posłowie muszą być karani. [[Po co Sejm? Sejm rozwiąż!]] [[Sam się ukarz!]] Przystępujemy do głosowania. Kto z pań i panów posłów jest za przyjęciem 18. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. Za głosowało 162, przeciw - 264. Sejm wniosek odrzucił. W 19. wniosku mniejszości wnioskodawcy proponują m.in. nowe brzmienie ust. 1a w art. 31. Jego przyjęcie spowoduje bezprzedmiotowość 10. poprawki. Pytanie zadaje poseł Lidia Gądek, klub Platforma Obywatelska.
ParlaMint-PL_2021-10-29-senat-32-3.u94	Dziękuję bardzo. Obecnie senatorowie mogą zgłaszać z miejsca trwające nie dłużej niż minutę zapytania do przedstawiciela rządu związane z omawianym punktem porządku obrad. Czy ktoś z państwa chce zadać takie pytanie? Pan senator Jan Maria Jackowski. Proszę bardzo.
ParlaMint-PL_2022-05-19-senat-42-2.u56	Dziękuję. Informuję, że lista mówców została wyczerpana. Dla porządku informuję, że senator Aleksander Szwed złożył swoje przemówienie w dyskusji do protokołu. Zamykam dyskusję. Czy sekretarz stanu w Ministerstwie Funduszy i Polityki Regionalnej, pan Marcin Horała, chciałby jeszcze zabrać głos i ustosunkować się do wystąpień senatorów w dyskusji? Bardzo proszę, Panie Ministrze.
ParlaMint-PL_2016-06-10-sejm-20-3.u235	Dziękuję bardzo. Przystępujemy do głosowania. Kto z pań i panów posłów jest za przyjęciem 15. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. Za głosowało 168, przeciw - 231, 27 posłów wstrzymało się. Sejm poprawkę odrzucił. W 16. poprawce do art. 32a wnioskodawcy proponują nowe brzmienie ust. 9. Komisja wnosi o odrzucenie. Poseł Mirosław Suchoń zadaje pytanie. Proszę.
ParlaMint-PL_2018-11-23-sejm-72-3.u56	Panie Marszałku! Wysoka Izbo! Panie Ministrze! Panie Inspektorze! Mam zaszczyt przedstawić opinię Klubu Poselskiego Kukiz’15 na temat sprawozdania głównego inspektora pracy z działalności Państwowej Inspekcji Pracy za rok 2017, druki nr 2709 i 2817. Z całą pewnością Państwowa Inspekcja Pracy jest instytucją, która jest jednym z ważnych organów państwa, który stoi na straży art. 24 konstytucji, zgodnie z którym praca w Polsce znajduje się pod ochroną. Jest to bardzo ważny artykuł i organ, który tym się zajmuje, również jest absolutnie kluczowy, jeśli chodzi o zapewnienie poczucia bezpieczeństwa pracy, bezpieczeństwa pracowników, właściwie praktycznie wszystkiego, co dotyczy nas wszystkich jako obywateli. Z całą pewnością ta funkcja przez wiele lat się zmieniała, ponieważ problemy rynku pracy i problemy pracowników również się zmieniają. Należy zwrócić uwagę na pozytywne aspekty pracy Państwowej Inspekcji Pracy, szczególnie na programy profilaktyczne, zwłaszcza dotyczące profilaktyki wypadków, na to, co państwo wprowadziliście, jeśli chodzi o zwiększenie efektywności zapobiegania wypadkom w pracy. Te wszystkie dane, które znajdują się w sprawozdaniu, świadczą o tym, że ta instytucja zmienia się, ale zmienia, panie inspektorze, trochę wolno. Właściwie zmienia się tak, że nie do końca - można zwrócić uwagę - przystaje do otaczającej ją rzeczywistości. W sprawozdaniu skupiono się przede wszystkim na statystykach, które niestety bardzo często opierają się głównie na danych związanych z liczbą kontroli, z nakładaniem mandatów. Niestety powoduje to, że inspektorzy bardzo często pracują tak, aby wykonać statystki. Państwa regulamin wynagradzania inspektorów, ale też premiowania czy przyznawania nagród opiera się głównie na wykazywaniu przez nich norm. Na samym początku pracy każdego roku sporządzają oni plan wykonania kontroli, nakładania mandatów, co nie przyczynia się do tego, że pracują efektywnie. Po prostu wykonują liczby, z założeniem, że to, co inspekcja pracy na samym początku sobie założy, na koniec roku musi być wykonane. Niestety wyrafinowana, powiem tak: przestępczość, jeśli chodzi o pracodawcę, zmieniający się, jeśli chodzi o duże korporacje, system nawiązywania stosunku pracy na system oparty na prowadzeniu działalności gospodarczej w dużych instytucjach powoduje to, że korporacje zatrudniają duże liczby prawników i specjalistów i inspektorzy nie mogą przeprowadzać u nich kontroli, przeprowadzają je po prostu w małych firmach, gdzie muszą wykonać swoje limity, i tak naprawdę wykonują to ilościowo, natomiast nie pomagają pracownikom, bo na to po prostu fizycznie nie mają czasu. A zatem może warto zwrócić uwagę na to, że nie ilość, ale jakość przeprowadzanych kontroli bardziej pomogłaby pracownikom. Właściwie zaufanie do Państwowej Inspekcji Pracy wcale nie jest mierzone i tak naprawdę, jeżeli jest mierzone statystycznie, to informacja, która pojawia się gdzieś w mediach, pokazuje, że nie jest ono wysokie, dlatego że pracownicy coraz mniej jednak czują, że inspektorzy pracy stoją po ich stronie, mimo że wzrasta statystycznie liczba wykonywanych kontroli, co ma odzwierciedlenie np. w budżecie dla inspekcji pracy, na którym państwo się opieracie. Wysokości kar wzrosną, a tak naprawdę to nie ilość kar ani pieniędzy, które wpadają do budżetu, bo można to robić tak, jak często robi Policja, po prostu nakładając mandaty za różne drobne rzeczy, decyduje o tym, czy pracownicy czują się bezpieczniej. A więc mój apel, i pewnie całego klubu, jest taki, aby poprawić efektywność i skupić się na tym, aby inspektorzy rzeczywiście pełnili funkcję rzeczników i osób pomagających, żeby pochylali się nad wysublimowanymi formami łamania prawa pracowniczego, jakimi są np. nowoczesne franczyzy, tak jak w przypadku Żabki, z którą słabo radzą sobie inspektorzy pracy, a tak naprawdę tej sprawy nie poruszają, bo wszystko w świetle prawa korporacyjnego się zgadza, chociaż tam cierpią ludzie i bardzo często nie ma kto im po prostu pomóc. Chciałabym jeszcze zwrócić uwagę na to, że nie wspomina się w sprawozdaniach np. o 4-letnim już procesie wyjaśniania sprawy wdrażania systemu elektronicznego obiegu dokumentów, który został zakupiony za kilkanaście milionów, i do tej pory nie słyszeliśmy, żeby ktoś został rozliczony, jako że ten system po prostu nie działa. On kosztował kilkanaście milionów i nie został wdrożony. Nikt też nie został rozliczony, za to zmarnotrawiono środki. W państwa sprawozdaniu tego nie ma. I ostatnia sprawa. Inspekcja pracy jako miejsce pracy powinna być wzorem i przykładem dialogu społecznego. Jest naprawdę 18 pracodawców. W państwa regulaminie, co jest niedopuszczalne, ale niestety tak się dzieje, tylko dwa związki zostały enumeratywnie wymienione jako te, które partycypują w ustalaniu wynagradzania i w dialogu. Tak nie może być. [[Dzwonek]] Panie Inspektorze! Moje pytanie: Czy państwo rozważacie większy pluralizm i dopuszczenie innych związków zawodowych, które u państwa funkcjonują, do dialogu w państwa firmie? Dziękuję bardzo.
ParlaMint-PL_2018-11-22-senat-67-2.u54	Bardzo dziękuję. Pani Marszałek! Panie Senatorze! Ja chcę bardzo podziękować panom senatorom za przedstawienie bardzo szczegółowego sprawozdania w sprawie wymienionej ustawy, a jednocześnie odnieść się do pytania zadanego przez pana senatora. Ta ustawa, Panie Senatorze, dotyczy, tak jak pan określił, wąskiej grupy. Z danych BIK na dzisiaj wynika, że tej ustawie podlegają – użyję takiego sformułowania – podmioty, osoby fizyczne, prawne, które popadły w kłopoty finansowe i których dzisiaj jest 1 tysiąc 690. I środki na to są w pełni zabezpieczone. My nie możemy rozszerzać tej grupy, bo w następnej grupie są osoby, których dotyka prawo upadłościowe, jest syndyk masy upadłościowej i w tej kategorii pomocy się nie mieszczą, bo to już nie są gospodarstwa, to jest masa upadłościowa. Prawda? Dane zaczerpnęliśmy z BIK, ale są zagwarantowane środki 2,5 razy większe, czyli przewidujemy jeszcze, że ewentualnie będą takie gospodarstwa. Jeżeli chodzi o pytanie zadane przez pana senatora, to odpowiem, że jeżeli chodzi o to, na jaki czas jest program, to ta ustawa notyfikowana jest do 2020 r. Później musimy dokonać wznowienia, ale te skutki to oczywiście kwestia 5, 10, 20 lat, jeżeli chodzi o KOWR. I było też pytanie o KOWR. Otóż Krajowy Ośrodek Wsparcia Rolnictwa – nie wiem, jak by to panu bardzo jasno wytłumaczyć – nie przejmuje tego gospodarstwa. On je wydzierżawia, leasinguje. Być może po 20 latach – i ja w to bardzo mocno wierzę – dany podmiot, czyli rolnik, po prostu wyjdzie z kłopotów. To jest ta pomoc, prawda? No, tu jest bardzo duża gwarancja, tu jest gwarancja Skarbu Państwa. Nie chodzi o całkowite przejęcie, to nie jest taka sytuacja jak wtedy, gdy syndyk coś przejmuje i sprzedaje. To gospodarstwo ciągle funkcjonuje, trwa. To jest właśnie ta pomoc i ja tutaj chciałem podkreślić istotę tej pomocy, jeżeli chodzi o KOWR, agencję itd.
ParlaMint-PL_2017-12-12-sejm-54-1.u244	Panie Premierze! Jednym z filarów ustroju Rzeczypospolitej jest samorząd terytorialny, który generuje 2/3 inwestycji w sektorze publicznym, który wykonuje ogromną większość usług dla obywateli. W pana exposé niestety usłyszałem tylko jedno krótkie zdanie na temat samorządu terytorialnego. Bardzo mnie to zaniepokoiło, dlatego pytam: Panie premierze, czy będzie pan kontynuował złą, szkodliwą politykę pana poprzedniczki dotyczącą samorządu terytorialnego? Odbieranie kompetencji, deprecjonowanie zasług samorządu, nasyłanie służb na instytucje samorządowe czy w końcu zamach na niezależną czy sprawiedliwą ordynację wyborczą w zbliżających się wyborach. Czy będzie pan kontynuował tę politykę, [[Dzwonek]] czy też będzie pan partnerem dla samorządu terytorialnego i samorządowców? [[Oklaski]]
ParlaMint-PL_2021-06-23-sejm-33-1.u354	Dziękuję pani bardzo. Dziękuję bardzo. [[Głos z sali: Bokser!]] Pani Marszałek! Wysoka Izbo! Chciałbym zapytać posłów Prawa i Sprawiedliwości o jedną zasadniczą rzecz: Kto wypowiada się w Sejmie w taki sposób? Puknij się w czoło - do Pawła Zalewskiego. [[I kto to mówi?]] Na głupotę nie ma rady - do Klaudii Zachiry. [[Głos z sali: Kto to Zachira?]] Opozycja bredzi. Opozycja jak zwykle łże. [[Gwar na sali]] Ale nie przerywajcie mi, posłuchajcie, użyjcie swoich zwojów mózgowych przez chwilę, dobrze? Opozycja łże, opozycja bredzi. Dzisiejsze szmaciarstwo - do osób, które próbują ocenić wydarzenia po 1945 r. Siadaj, pajacu. To jakiś świr - o synu Jarosława Gowina. Otóż wypowiada się tak marszałek Ryszard Terlecki. [[Ale nie bije ludzi jak ty.]] [[Głos z sali: Szczery do bólu.]] I, pani marszałek Witek, jakkolwiek nie ocenialibyśmy prowadzenia przez panią obrad, to takich słów nie używa ani pani, ani wicemarszałek Zgorzelski, ani pani marszałek Kidawa-Błońska, ani pan marszałek Czarzasty, ani pani Gosiewska, która w swoim wystąpieniu też pokazała... Niestety, mówiła nie na temat i bardzo nas rozczarowała. [[A jaki jest temat?]] Zmierzam do tego, że jedynie pan Ryszard Terlecki jest o kilka poziomów niżej niż pozostali członkowie Prezydium Sejmu. [[Oklaski]] I po prostu nasz Sejm ciągnie w dół. [[I kto to mówi?]] W jednym z filmów Stanisława Barei padło takie stwierdzenie: wszystkie Ryśki to fajne chłopaki. [[Głos z sali: Ha, ha, ha.]] Chyba jednak wtedy Stanisław Bareja nie spodziewał się, że do polskiego parlamentu trafi Ryszard Terlecki. [[Oklaski]] A pod jego miłą i sympatyczną twarzą kryje się takie monstrum, które, szanowni państwo... [[Czy to monstrum, które popchnęło posła Leśniaka?]] Niech pani nie przeszkadza, niech się pani tak nie emocjonuje. [[Głos z sali: Spokojnie tam.]] ...które buduje swoją pozycję na radykalizmie (Dzwonek), na obrażaniu innych parlamentarzystów, obrażaniu dziennikarzy, obrażaniu opozycjonistów z innych krajów. Taki cham siedzi w Prezydium polskiego Sejmu. [[Poruszenie na sali, oklaski]] [[Głos z sali: Nie!]] [[Ojeju, jak możesz?]] [[Głos z sali: Nie siedzi, bo wyszedł.]] [[Głos z sali: A pan jaki jest?]] Dosyć tego. Odbieram panu głos. A Prawo i Sprawiedliwość... [[Marszałek wyłącza mikrofon, poseł przemawia przy wyłączonym mikrofonie]] [[Do komisji etyki.]] [[Część posłów uderza w pulpity]]
ParlaMint-PL_2016-03-09-sejm-13-1.u254	Panie Marszałku! Wysoka Izbo! Jeżeli chodzi o ratyfikację członkostwa Polski w Azjatyckim Banku Inwestycji Infrastrukturalnych, to proszę państwa, nie należy spodziewać się cudów, ponieważ nie jesteśmy do tego za bardzo na razie przygotowani. Może będzie taka sytuacja, że Polska będzie chciała stać się, o paradoksie, drugą Białorusią, ponieważ to na Białorusi, 25 km od Mińska, jak państwo wiedzą, powstaje na obszarze 80 km2 strefa przemysłowo-logistyczna, chińska strefa przemysłowo-logistyczna, która jest oparta na wzorze współpracy chińsko-singapurskiej, tzw. Suzhou. Park „Wielki kamień” sąsiaduje już z mińskim lotniskiem i z autostradą M1, która łączy Moskwę z Berlinem. I tam powstaje zasadniczy element europejskiego nowego jedwabnego szlaku. Chińczycy nie budują tam fabryk, nie budują tam magazynów, lotniska. Autostrady Białorusini już zbudowali. Nowy jedwabny szlak jest transmisją chińskich inwestycji i chińskiej ekspansji na Europę. Chińczycy marzą o tym, aby zbudować stabilny pas transmisyjny swoich dóbr i swoich inwestycji do Europy. Marzą o tym. I jeśli nie uda im się tego zbudować poprzez morze, będą próbowali zbudować to poprzez ląd. My mamy szansę, m.in. dzięki temu bankowi, stać się taką końcówką tej chińskiej ekspansji, bo ona gdzieś tu w Europie musi się zakończyć, musi być taką końcówką, rozładunkiem, takim portem rozładunkowym, takim hubem rozładunkowym. I my mamy szansę stać się takim hubem z racji geopolitycznego i geograficznego położenia, ale musimy być przygotowani. Nie wystarczy zapisać się do polsko-chińskiego banku i nie wystarczy mieć nadziei, że Chińczycy tu wszystko pobudują. Należy mieć swoją wizję, swoją strategię rozwoju tych pieniędzy, należy mieć koncepcję wykorzystania, a takiej koncepcji wykorzystania tego banku niestety nie mamy. Proszę państwa, współpraca z Chinami do tej pory kojarzy nam się z firmą, która się nazywa COVEC, która budowała w Polsce autostrady i została przez konkurencję wycięta w pień w nie do końca wyjaśnionych okolicznościach. Tak kojarzy się współpraca z Chinami. Proszę państwa, Bretton Woods, porozumienie, ten świat dolarocentryczny powoli się kończy. Powoli dolar przestaje być walutą światową, a amerykańska gospodarka powoli przestaje być gospodarką dominującą. W tej chwili nie wiemy, czy chińska gospodarka pogrąży się w kryzysie, czy poradzi sobie z nim, niemniej musimy przyznać, że rośnie druga światowa gospodarka, gospodarka chińska. Ona ma konkretny cel, tak jak wcześniej powiedziałem: znaleźć przyczółek i most do Europy. Wynika to z geopolityki. I teraz, proszę państwa, nasza inicjatywa powinna polegać na tym, że powinniśmy być dla Chińczyków właśnie tą końcówką, powinniśmy być przygotowani. Proszę państwa, nie wiem, czy państwo wiecie, ale połączenie kolejowe z Chinami, dzięki któremu już jeżdżą towary i usługi między Łodzią a Chengdu, jest gotowe, i to jest najkrótsze połączenie lądowe między Chinami a Europą, jedyne działające połączenie lądowe. Tylko że Chińczycy już dawno wybudowali terminal po stronie Chengdu, a po stronie Łodzi, po stronie Polski tego terminalu nadal nie ma. I o ile z Chin przywożone są wszelkiego rodzaju towary, zakładane są centra handlowe, to na razie głównie, jeżeli chodzi o dominację polskich towarów, jest żywność, słodycze i alkohole. Tak że nie wystarczy jednak mieć ten hub, trzeba mieć również ofertę. Ale, proszę państwa, jest też dobry znak. Dobrym znakiem jest to, że jeżeli będziemy potrafili wykorzystać tę szansę, która niewątpliwie jest przed nami, to pozbędziemy się tego świata Sachsa-Liptona, bo to panowie z Międzynarodowego Funduszu Walutowego, a więc alternatywa. Azjatycki bank staje się teraz opcją alternatywną dla Międzynarodowego Funduszu Walutowego. To oni narzucili nam plan zwany planem Balcerowicza. Balcerowicz tak naprawdę dał tylko temu planowi twarz. To panowie z MFW wykonali plan rekolonizacji polskiej gospodarki. [[Dzwonek]] Jeżeli możemy to zamienić na chińską bajkę o biznesie i rozwoju, to jak najbardziej jesteśmy za tym. Tylko, proszę państwa, żeby to się nie skończyło tak jak wtedy, gdy 300 lat temu Holendrzy przypłynęli do Nowego Jorku i zaoferowali tubylcom piękne paciorki. Nie chcielibyśmy, żeby tak wyglądała współpraca z bankiem azjatyckim. Klub Kukiz’15 poprze inicjatywę współpracy z azjatyckim bankiem infrastruktury i rozwoju. Dziękuję. [[Oklaski]]
ParlaMint-PL_2019-02-26-senat-74-1.u267	Bardzo dziękuję, Panie Ministrze. Czy są pytania do pana ministra? Nie ma. Dziękuję bardzo. Szanowni Państwo, otwieram dyskusję. Nikt nie zapisał się do głosu. Pan senator Bogdan Klich złożył wnioski o charakterze legislacyjnym do protokołu. Zamykam dyskusję. Ponieważ zostały zgłoszone wnioski o charakterze legislacyjnym, proszę Komisję Zdrowia o ustosunkowanie się do przedstawionych wniosków i przygotowanie sprawozdania. Informuję, że głosowanie w sprawie rozpatrywanej ustawy zostanie przeprowadzone pod koniec posiedzenia Senatu. Bardzo dziękuję. Przystępujemy do rozpatrzenia punktu trzynastego porządku obrad: ustawa o przygotowaniu i realizacji strategicznych inwestycji w sektorze naftowym. Tekst ustawy zawarty jest w druku nr 1108, a sprawozdanie komisji – w druku nr 1108 A. Proszę sprawozdawcę Komisji Gospodarki Narodowej i Innowacyjności oraz Komisji Infrastruktury, senatora Grzegorza Peczkisa, o przedstawienie sprawozdania komisji. Panie Senatorze, zapraszam pana bardzo serdecznie. Proszę bardzo, oddaję panu głos.
ParlaMint-PL_2017-07-14-senat-45-3.u360	Rozumiem pańską trudną sytuację, a bardzo łatwe rozwiązanie, które proponuje pan senator Wiatr… I o dziwo, ja się do tego ustosunkuje pozytywnie, po to, żeby kontynuować… Pan przed chwilą wszedł i już opuszcza pan salę? Nie mogę pana przeprosić nawet. [[Tak, bo nie mam ochoty pana słuchać ani na pana patrzeć.]] To niech pan chociaż pleców nie pokazuje, tylko przód. [[Wesołość na sali]] Panie Marszałku, pozwoli pan, że jednak będę kontynuował wątek… [[Proszę.]] …w którym mówimy o nominacjach w Trybunale Konstytucyjnym, o tym wielopaku, w którym… I skończę, żeby już rzeczywiście panu prezydentowi nie czynić problemów, jak również senatorowi, prof. Wiatrowi. Te nagłe ułaskawienia, które są do dzisiaj problemem Polski – i jest to problem, który ciąży nie tylko opozycji, ale również wielu Polakom – aż po ustawę o prokuraturze, no, i aż po te 2 ustawy, dziwnie ze sobą złączone, z którymi proceduralnie nie mogliśmy się wczoraj… nie mogliśmy podołać im, podołać temu wyzwaniu… Co do tego nie mamy wątpliwości, że w tym zakresie wszelkie procedury zostały przynajmniej nadszarpnięte. Jeszcze gorzej jest z treścią. Ale ja bym powiedział, że treść jest jakąś dyskusją z tym potencjałem oczekiwań na zmiany w sądownictwie, w wymiarze sprawiedliwości. Ale forma ich realizacji jest rzeczywiście nie do przyjęcia. Nie powołuję się tutaj na łaknienie, na pragnienie, na oczekiwanie narodu. To robi marszałek Karczewski. Przed 2 godzinami o to prosił wprost opinię publiczną pan Jarosław Kaczyński, też zresztą prawnik – prawda? To mówią oczywiście jeszcze inne środowiska. I to jest prawda, jest jakieś pragnienie i zawsze będzie pragnienie, żeby sprawiedliwość była doskonała. Bo jesteśmy stworzeni… czy też jesteśmy synami, którzy pragną ideałów. Ale, proszę szanownych koleżanek i kolegów, naród wypowiedział się kompetentnie w okresie demokracji dwukrotnie, w referendach. Co do tego nie ma wątpliwości. Można powiedzieć, tak jak minister Warchoł, że naród wypowiedział się tylko w ciągu ostatniej kadencji. Ja przepraszam, ale znam wybory, przypadkowo… Czasem mnie jeden wybór objął. Czy ja nie mam czasem większego tytułu, skoro już pięciokrotnie zostałem wybrany, w stosunku do tego, który został wybrany tylko raz, Panie Marszałku? Pan prawdopodobnie więcej… [[5 razy.]] 5 razy? No, to jesteśmy równi sobie. Ale nie chciałbym przez to tworzyć swoich tytułów, tylko chciałbym wskazać, że naród się wypowiedział w sprawie ustroju III Rzeczypospolitej i następnych, akceptując przystąpienie do Unii i akceptując… No, to był dobry i bardzo oddany prawnik, świętej pamięci dr Lech Kaczyński. Ten akces był potwierdzony w referendum, co do tego nie ma wątpliwości. Potwierdził on przynależność do rodziny narodów i państw, w których panuje system trójpodziału władzy, nawet tam, gdzie są monarchie. Sam nawet traktat, ukształtowanie instytucji europejskich wyraźnie wskazują na rozdzielenie funkcji sądowniczych, tworzenia prawa, wykonawczych i przedstawicielskich. Nie ma tam, w żadnym z tych państw, Panie Ministrze – czytam pański artykuł – takiego zjawiska, że ten wielopak, oprócz pana prezydenta, cały ten wielopak noszą minister, minister z uprawnieniami prokuratora, i prezes partii stanowiącej władzę, do tego jeszcze wpisany na listę członków Krajowej Rady… [[Panie Senatorze, minęło 10 minut.]] …Sądownictwa, który, jak pan powiedział, ma pretensje, żeby nią zarządzać. Dziękuję. [[Oklaski]]
ParlaMint-PL_2016-05-19-sejm-19-2.u187	Wysoka Izbo! Były minister, były wiceminister zdrowia Bolesław Piecha nazwał program in vitro milionami złotych wyrzuconymi w błoto. A ja powiem inaczej: Przez niespełna 2 lata w Polsce dzięki in vitro urodziło się ponad 4,5 tys. dzieci, a 17 tys. par jest w trakcie procedury. Ile jest teraz? Tego nie wiemy, bo jedną z pierwszych decyzji ministra Radziwiłła było zdjęcie tej informacji ze strony resortu. [[Wstyd.]] Zakładano, że wprowadzony przez poprzedni rząd - Platformy Obywatelskiej i PSL - program od lipca 2016 r. do grudnia 2019 r. będzie kosztował 304 mln zł. 304 mln zł. Panowie ministrowie - nie słuchają - cóż to jest za suma w porównaniu z kosztem programu 500+ na każde dziecko? Nie, przepraszam, nie na każde, tylko na co drugie. Nawet nie na co drugie, jeśli to pierwsze skończyło 18 lat. A ten program ma nas kosztować 22 mld rocznie. Czy program 500+ poprawi wskaźnik urodzin? [[Głos z sali: Tak.]] Nie, on przede wszystkim poprawi konsumpcję, pani poseł. In vitro jest metodą najbardziej skuteczną, najbardziej zaawansowaną i ono zdecydowanie poprawi dzietność. Na promocję programu 500+ wydaliście prawie 3 mln zł. I to jeszcze nie koniec, bo przygotowanie busów promujących program 500+, które rozjechały się po Polsce, to kolejne 205 tys. I to jeszcze nie koniec, bo te busy nadal jeżdżą po Polsce. Miliony wydane na promocję 500+ to 400 procedur in vitro. To jest 400 procedur in vitro. Zabierając 304 mln, panowie ministrowie, zabraliście nadzieję na potomstwo tysiącom polskich par. Zabraliście jedyną szansę kobietom na to, aby urodziły dziecko. Odebraliście szansę tym parom, które nie mają i nie będą mieć kilkudziesięciu tysięcy złotych na procedury. I zwracam się do nieobecnego pana ministra Radziwiłła: Ministrze, obszar działania polityki powinien mieścić się w obszarze stworzenia odpowiednich warunków do leczenia niepłodności, [[Dzwonek]] a pan minister jednym podpisem zabrał Polakom nadzieję na potomstwo...
ParlaMint-PL_2017-06-07-sejm-43-1.u233	Panie Marszałku! Panie Ministrze! Wysoka Izbo! W imieniu Klubu Parlamentarnego Platforma Obywatelska chciałbym przedstawić stanowisko dotyczące rządowego projektu ustawy o komornikach sądowych, druk nr 1582. Mówimy o regulacji obszernej - sam projekt składa się z 303 artykułów. Ja ze względu na ograniczenia czasowe - mamy 5 minut - skupię się na kilku aspektach. Uzasadnienie projektu ustawy o komornikach sądowych tak naprawdę nie precyzuje, jaki jest nadrzędny cel tej ustawy. Mówi ono o próbie uporządkowania i ujednolicenia obecnie obowiązującej ustawy, stworzenia przejrzystego systemu prawnych regulacji egzekucji sądowych mających przywrócić zaufanie do profesji komornika oraz zwiększających nadzór nad komornikami, jednak analizując projekt ustawy, można dostrzec brak spójności pomiędzy wieloma jej przepisami a uzasadnieniem. Uzasadnienie sobie, a konkretne rozwiązania sobie. Projekt ustawy w sposób naszym zdaniem niedostatecznie klarowny określa status komornika sądowego. Komornik co prawda pozostaje funkcjonariuszem publicznym, bo komornik jest funkcjonariuszem publicznym, prowadząc samodzielną działalność w ramach jednej kancelarii komorniczej, i tak jest dotychczas, ale zaproponowane przez rząd rozwiązanie pozwala zadać pytanie, czy komornicy faktycznie będą prowadzić samodzielną działalność bliską praktykowaniu wolnego zawodu, czy też będą urzędnikami państwowymi pozostającymi w „ukrytym” stosunku pracy. Wątpliwość budzi zaproponowane rozwiązanie w kwestii nadzoru nad komornikami. Może ono doprowadzić do chaosu oraz dublowania czynności nadzorczych przez poszczególne organy nadzoru. Wydaje się, że istotny jest także problem zbiegu kompetencji do odwołania komornika i przesłanki do wszczęcia postępowania dyscyplinarnemu przeciwko niemu, bowiem zgodnie z zapisami projektu niektóre zachowania będą mogły być zakwalifikowane niekiedy jako wykroczenia dyscyplinarne, a innym razem jako przesłanki do odwołania komornika. Myślę, że to powinno zostać doprecyzowane. Przedmiotowy projekt istotnie ogranicza wykonywanie czynności komorniczych przez asesorów. Zachodzi pytanie, czy wprowadzenie takich ograniczeń nie utrudni znacząco rzetelnego przygotowania asesora do samodzielnego wykonywania zadań egzekucyjnych w przyszłości. Projekt zawiera również przepis, iż przebieg czynności egzekucyjnych dokonywanych przez komornika poza kancelarią powinien być utrwalany za pomocą urządzenia do rejestracji obrazu i dźwięku. Tu z kolei nasuwa się pytanie, czy taki zapis nie narusza prawa do prywatności i standardów ochrony praw podmiotowych dłużnika, wierzyciela, jak również osób trzecich. Chciałbym również prosić pana ministra o odniesienie się do danych przedstawionych przez Krajową Radę Komorniczą, według których po wprowadzeniu zmian proponowanych przez rząd w ciągu tylko 2018 r. zostanie zlikwidowanych 60% kancelarii, pracę może stracić nawet do 9 tys. osób zatrudnionych w kancelariach, a dochody finansów publicznych mogą spaść o ok. 250 mln zł rocznie. Jeżeli taki scenariusz jest realny, a są to dane, jak stwierdza Krajowa Rada Komornicza, przygotowane na podstawie niezależnej analizy, to uderzy to również w prawa wierzycieli, skomplikuje ich sytuację, zmniejszy dostępność kancelarii, chociażby w kontekście tego, aby wierzyciel mógł złożyć wniosek o egzekucję. Komornicy prowadzą bardzo różne sprawy, również te dotyczące chociażby egzekucji alimentów. Podsumowując, przedmiotowy projekt ustawy zawiera wiele niespójnych i niezrozumiałych przepisów. Jego przyjęcie w zaproponowanym przez rząd kształcie, zamiast zharmonizowania może wprowadzić chaos i bałagan w całym systemie egzekucji sądowej, co tak naprawdę utrudni przysłowiowemu, przeciętnemu Kowalskiemu dochodzenie swoich należności. Myślę, że jest to główna wada tej ustawy, tego projektu zaproponowanego przez rząd, przygotowanego w Ministerstwie Sprawiedliwości. Naszym zdaniem projekt wprowadza fałszywe przekonanie, że rozwiązuje jakiekolwiek problemy związane z funkcjonowaniem systemu egzekucji sądowej. Dziękuję bardzo. [[Oklaski]]
ParlaMint-PL_2016-02-12-senat-10-1.u149	Pani Minister, obserwowaliśmy w Sejmie, jak wielkie było natężenie walki politycznej w związku z tą ustawą, widzieliśmy, jakie argumenty były używane, jaki był sposób argumentowania. Mamy to na szczęście za sobą, miejmy nadzieję, że w Senacie będzie inaczej. Przed nami zaś jest etap wykonawczy. Państwo zdecydowali, że bezpośrednimi wykonawcami będą wójtowie, burmistrzowie, prezydenci miast, a nie np. ZUS. Pani tłumaczyła tutaj, dlaczego nie ZUS. No, ale te organy mają też charakter polityczny. Czy pani minister dopuszcza… Mam nadzieję, że to się nie zdarzy, ale czy pani minister dopuszcza taką oto sytuację, że te organy, wybierane politycznie i mające charakter polityczny, będą dalej prowadzić walkę polityczną z tą słuszną ustawą na swoim terenie? Np. poprzez opóźnianie niektórych działań, poprzez strajk włoski, tak to nazwijmy. Czy w tej ustawie są zawarte jakieś narzędzia, które by umożliwiały ewentualne przeciwdziałanie takim właśnie działaniom, powiedzmy, obstrukcyjnym, czy też będziemy się tylko kierować… będziemy tylko używać, załóżmy, art. 96 lub 97 ustawy o samorządzie gminnym? Czy to wystarczy?
ParlaMint-PL_2021-11-25-senat-33-2.u1	Wznawiam obrady. Szanowni Państwo Senatorowie, przypominam, że obrady toczą się jednocześnie w sposób tradycyjny oraz z wykorzystaniem środków porozumiewania się na odległość. Państwa senatorów znajdujących się w gmachu Senatu proszę o sprawdzenie, czy wszyscy państwo macie wyłączone aplikacje do zdalnego udziału w posiedzeniu, a państwa senatorów biorących udział w posiedzeniu w sposób zdalny informuję, że za 15 minut zablokujemy możliwość przyłączania się do posiedzenia. W razie problemów prosimy o kontakt telefoniczny pod numer uprzednio państwu przekazany. Szanowni Państwo, przystąpimy teraz do głosowania, które ma na celu wyłącznie ustalenie listy senatorów biorących udział w posiedzeniu. Proszę o oddanie jakiegokolwiek głosu w celu potwierdzenia obecności. Proszę o podanie wyników głosowania. Głosowało 69 senatorów i tylu aktualnie bierze udział w posiedzeniu. Ta liczba, jak widzę, z każdą chwilą się zwiększa. Szanowni Państwo Senatorowie, proponuję uzupełnienie porządku obrad o punkty: ustawa o zmianie ustawy o podatkach i opłatach lokalnych – i rozpatrzenie go jako punktu dwudziestego drugiego porządku obrad; ustawa o ratyfikacji Traktatu w sprawie Eurokorpusu i statusu jego Dowództwa zawartego między Republiką Francuską, Republiką Federalną Niemiec, Królestwem Belgii, Królestwem Hiszpanii i Wielkim Księstwem Luksemburga, sporządzonego w Brukseli dnia 22 listopada 2004 r. – i rozpatrzenie go jako punktu dwudziestego trzeciego porządku obrad. Jeśli nie usłyszę sprzeciwu, uznam, że Wysoka Izba przyjęła przedstawione propozycje. Wobec braku głosów sprzeciwu stwierdzam, że Senat przedstawione propozycje przyjął. Szanowni Państwo Senatorowie, zgodnie z wczorajszą zapowiedzią dziś obrady rozpoczniemy od rozpatrzenia punktu: drugie czytanie projektu uchwały ustanawiającej rok 2022 Rokiem Botaniki, a następnie przystąpimy do rozpatrywania punktu: drugie czytanie projektu uchwały w sprawie obecnego stanu ochrony zdrowia. Po rozpatrzeniu projektu uchwały w sprawie stanu ochrony zdrowia Senat powróci do rozpatrywania kolejnych punktów w kolejności porządku obrad, tj. od punktu ósmego: ustawa o zmianie ustawy – Prawo energetyczne. Przystępujemy zatem do rozpatrzenia punktu dwudziestego pierwszego porządku obrad: drugie czytanie projektu uchwały ustanawiającej rok 2022 Rokiem Botaniki. Pragnę powitać obecnych na posiedzeniu przedstawicieli Polskiego Towarzystwa Botanicznego, panią prezes prof. Annę Mikułę… [[Oklaski]] … pana prof. Jana Jarosława Rybczyńskiego… [[Oklaski]] … a także pana prof. Arkadiusza Nowaka, dyrektora Ogrodu Botanicznego w Powsinie. [[Oklaski]] Jednocześnie dziękuję bardzo za piękny bukiet kwiatów, którym nas państwo obdarowali. [[Oklaski]] Przypominam, że projekt ten został wniesiony przez grupę senatorów i zawarty jest w druku nr 543, a sprawozdanie – w druku nr 543 S. Proszę sprawozdawcę Komisji Ustawodawczej, panią senator Jadwigę Rotnicką, o przedstawienie sprawozdania komisji o projekcie uchwały.
ParlaMint-PL_2017-09-14-sejm-47-3.u417	Bardzo dziękuję, panie pośle. I wystąpienie w imieniu klubu Polskiego Stronnictwa Ludowego, pan poseł Zbigniew Sosnowski. Bardzo proszę, panie pośle.
ParlaMint-PL_2018-03-21-sejm-60-2.u211	Dziękuję bardzo, pani poseł. Głos ma pani poseł Genowefa Tokarska, Polskie Stronnictwo Ludowe - Unia Europejskich Demokratów.
ParlaMint-PL_2017-01-25-sejm-34-3.u389	Dziękuję. Panie Marszałku! Panie Ministrze! Wysoka Izbo! Szacunek kombatantom niewątpliwie należy się na każdym polu i w każdej sytuacji, w której mamy wielką przyjemność i zaszczyt z nimi się spotykać. Niewątpliwie uhonorowanie ich odpowiednim umundurowaniem też ma duży, olbrzymi wymiar. Niestety większość z nich - podkreślam: większość z nich - nie żyje w warunkach godziwych. Gdyby oni mieli emerytury na wystarczającym poziomie, toby sobie sami te mundury kupili. Natomiast wracając do wypowiedzi moich przedmówców, trzeba powiedzieć, że rzeczywiście państwo w tym projekcie ustawy nie potraficie oszacować właściwie poziomu kosztów, co jest niezwykle istotne też z punktu widzenia legislacyjnego, bo to są skutki dla budżetu, nie w pełni odzwierciedlone w projekcie, skoro ta liczba nie jest do końca precyzyjnie podana. Chciałbym jeszcze dodać w tym miejscu coś, co jest niezwykle istotne z punktu widzenia dzielenia weteranów w ramach pomocy im przysługującej. Są organizacje pozarządowe, które zajmują się pomocą weteranom, a państwo nie zawieracie umów w sposób transparentny i przejrzysty z wszystkimi, którzy tej pomocy udzielają. Chciałbym zapytać, panie ministrze, dlaczego tak się dzieje, że nie wszystkie organizacje, które mają w ramach statutowych obowiązków pomoc weteranom, otrzymują [[Dzwonek]] od państwa wsparcie, że nie zawieracie państwo z tymi organizacjami umów. Dziękuję bardzo. [[Oklaski]]
ParlaMint-PL_2016-09-05-sejm-24-1.u447	Pani Marszałek! Wysoka Izbo! Panie Ministrze! Jak wysłuchałem pana ministra, to doszedłem do wniosku, że chyba w dwóch różnych rzeczywistościach żyjemy. Jeżeli chodzi o zakłady, to PMB Białystok... Pan zapyta się kandydatki PiS, pani Jelskiej, który minister namówił, żeby postawić prezesów i doprowadzić do upadłości. A jeżeli chodzi o cukrownię w Łapach, to też trzeba pamiętać, za czyich rządów to było. [[Oklaski]] 6 dni przed wyborami. Trzeba prawdę mówić. Wprowadzaliście w błąd i księży, i dziekanów w Łapach, aż Baszko dopiero chociaż troszkę w miarę wyprostował. [[Oklaski]] Wyobraźcie sobie: nowoczesne traktory, nowoczesne maszyny, zmodernizowane gospodarstwa. To znaczy co? Doprowadzicie to do upadku? To źle, że mamy takie zmechanizowane rolnictwo? Cieszmy się z tego. Na dzisiejszym posiedzeniu minister wspomniał, że są dobre ceny mleka, wieprzowiny, aż do Chin, prawie 11 zł, owoce są w dobrej cenie. Chciałem zadać kilka pytań, ale jak usłyszałem dzisiejsze wystąpienie ministra kilka godzin temu, że jest tak dobrze, to żadnego pytania nie zadaję. [[Oklaski]]
ParlaMint-PL_2015-11-18-sejm-01-4.u144	Pani Marszałek! Pani Premier! Wysoka Izbo! Ja reprezentuję tu małych i średnich przedsiębiorców. Chciałbym spytać, czy rząd będzie się zajmował obniżką kosztów pracy. Obecnie koszty pracy, nakłady na nie to ok. 40% płacy. Chciałbym spytać, czy będziecie te koszty obniżać, zwłaszcza w kontekście chęci stworzenia wieluset tysięcy nowych miejsc pracy. Czy będziecie uelastyczniać Kodeks pracy? Czy w momencie zmiany struktury szkolnej postanowicie wypowiedzieć lub zmienić Kartę Nauczyciela? To jest pierwsza część moich pytań. Teraz coś z innej materii. Czy rząd ma jakiś plan walki z dopalaczami, które generalnie rozprzestrzeniają się w naszym otoczeniu, w Polsce? I trzecie pytanie. Czy rząd w związku z tą walką z dopalaczami ma zamiar wprowadzić legalizację leczniczej marihuany? Dziękuję.
ParlaMint-PL_2017-06-20-sejm-44-1.u330	Dziękuję bardzo. Dziękuję. Czy ktoś z pań i panów posłów chce jeszcze zadać pytanie? Jeżeli nie, zamykam listę. Jako pierwszy pan poseł Grzegorz Furgo, klub Platforma Obywatelska. Czas na zadanie pytania - 1 minuta.
ParlaMint-PL_2019-01-24-senat-71-2.u108	Dziękuję bardzo. Obecnie senatorowie mogą zgłaszać z miejsca trwające nie dłużej niż minutę zapytania do sprawozdawcy i wnioskodawców w związku z przedstawionym dodatkowym sprawozdaniem. Czy ktoś z państwa senatorów chciałby zgłosić takie pytanie? Nie. Dziękuję bardzo. Przystępujemy do głosowania. W pierwszej kolejności zostaną przeprowadzone głosowania nad poprawkami według kolejności przepisów projektu, druk nr 1078/1079 X, a następnie nad przyjęciem projektu – druk nr 1078/1079 S – w całości ze zmianami wynikającymi z przyjętych poprawek. Przystępujemy do głosowania nad przedstawionymi poprawkami. Przyjęcie poprawki nr 1 wykluczy głosowanie nad poprawkami nr 2–4, czyli poprawkami nr 2, 3 i 4. Przystępujemy do głosowania nad poprawką nr 1, pana senatora Sławomira Rybickiego. Kto jest za? Kto jest przeciw? Kto się wstrzymał? Bardzo proszę o podanie wyników. Głosowało 86 senatorów, 27 – za, 59 – przeciw, nikt nie wstrzymał się od głosu. [[Głosowanie nr 5]] Przystępujemy do głosowania nad poprawką nr 2, senatora Marka Pęka i pana senatora Martynowskiego. Kto jest za? Kto jest przeciw? Kto się wstrzymał? Bardzo proszę o podanie wyników. Głosowało 86 senatorów, wszyscy byli za. [[Głosowanie nr 6]] Głosujemy w tej chwili nad poprawką nr 3, zgłoszoną przez pana senatora Marka Borowskiego. Kto jest za? Kto jest przeciw? Kto się wstrzymał? Proszę o podanie wyników. Głosowało 86 senatorów, 27 było za, 59 – przeciw. [[Głosowanie nr 7]] Poprawka nr 4, również zgłoszona przez pana senatora Marka Borowskiego. Kto jest za? Kto jest przeciw? Kto się wstrzymał? Bardzo proszę o podanie wyników. Głosowało 86 senatorów, 26 było za, 60 – przeciw. [[Głosowanie nr 8]] Przystępujemy do głosowania nad przyjęciem projektu uchwały w całości ze zmianami wynikającymi z przyjętej poprawki. Jedną przyjęliśmy, tak? [[Tak.]] Kto z państwa senatorów jest za? Kto jest przeciw? Kto się wstrzymał? Bardzo proszę o podanie wyników. Głosowało 86 senatorów, 85 było za, 1 senator był przeciw. [[Głosowanie nr 9]] Wobec wyników głosowania stwierdzam, że Senat podjął uchwałę upamiętniającą Pawła Adamowicza – Prezydenta Gdańska (1965–2019). Dziękuję bardzo. Przystępujemy do rozpatrzenia punktu piątego porządku obrad: drugie czytanie projektu ustawy o zmianie ustawy – Kodeks postępowania karnego. Przypominam, że jest to projekt ustawy wykonujący orzeczenie Trybunału Konstytucyjnego. Projekt zawarty jest w druku nr 988, a sprawozdanie komisji – w druku nr 988 S. Proszę sprawozdawcę Komisji Ustawodawczej oraz Komisji Praw Człowieka, Praworządności i Petycji, pana senatora Zbigniewa Cichonia, o przedstawienie wspólnego sprawozdania komisji o projekcie ustawy. Bardzo proszę, Panie Senatorze.
ParlaMint-PL_2022-06-23-sejm-57-2.u116	Pani Marszałek! Panie Premierze! Wysoka Izbo! Nie. Otóż odpowiedzią i receptą na te problemy jest przede wszystkim szereg rozwiązań, które wprowadziliśmy. [[Głos z sali: Dla Kościńskiego.]] To np. tarcza antyinflacyjna, to zerowy VAT na produkty spożywcze, to radykalne obniżenie podatków od energii, gazu, ciepła, ropy. [[Oklaski]] Wysoka Izbo! Druga sprawa to zmiana podatkowa. [[Część posłów skanduje: Mamy dość! Mamy dość! Mamy dość!]] Od 1 lipca podatek spadnie do 12%. Pan mówi o najbiedniejszych ludziach. To jest także dla nich. Podatek dochodowy spadnie do 12%. Czy tego nie widzicie? Kolejna sprawa to emerytura bez podatku. Emerytura do 2,5 tys. zł będzie bez podatku. Jaka była wasza recepta na kryzys, kiedy była tak wysoka inflacja, kiedy wskaźnik bezrobocia był znacznie wyższy niż dzisiaj? Podwyższaliście podatki, podwyższaliście VAT. Nie zrobiliście nic dla tych ludzi. My wprowadzamy wakacje kredytowe, 4 miesiące w tym roku, 4 miesiące w przyszłym. Teraz jest ustawa o węglu. Co wy robiliście? Nic nie robiliście. Państwo wtedy zdezerterowało. To jest prawda. [[Oklaski]]
ParlaMint-PL_2016-11-29-sejm-31-1.u244	Pan poseł Krzysztof Gadowski, Platforma Obywatelska. Nie ma pana posła Gadowskiego? [[Jestem.]] To, panie pośle, rozmowy towarzyskie trochę później. Tu wszyscy są zmęczeni. [[Oklaski]] [[Brawo, pani marszałek.]]
ParlaMint-PL_2018-11-21-sejm-72-1.u68	Dziękuję. Panie Marszałku! Wysoka Izbo! Panie Ministrze! W imieniu Klubu Parlamentarnego Prawo i Sprawiedliwość mam zaszczyt przedstawić stanowisko wobec poselskiego projektu ustawy o zmianie ustawy o podatku od towarów i usług z druku nr 2587. Przedmiotem nowelizacji jest zmiana ustawy z dnia 11 marca 2004 r. o podatku od towarów i usług w zakresie ustalenia obniżonej stawki podatku na usługi związane z instalacją mikroinstalacji odnawialnych źródeł energii i zmian w załączniku nr 3 do tej ustawy. Projekt przewiduje, że stawka podatku VAT na tę usługę będzie wynosić 8% bez względu na miejsce montażu odnawialnego źródła energii. Obecnie stawka preferencyjna stosowana jest wyłącznie w przypadku montażu odnawialnych źródeł energii w obiektach budownictwa objętego społecznym programem mieszkaniowym. W pozostałych przypadkach stosowana jest stawka podstawowa - 23%. Jak wynika z uzasadnienia projektowanej ustawy, jej celem jest wsparcie przez państwo rozwoju energii odnawialnej poprzez objęcie preferencyjną stawką podatku od towarów i usług montażu wszelkich instalacji określonych w ustawie z dnia 20 lutego 2015 r. o odnawialnych źródłach energii jako prosumenckie, bez względu na miejsce montażu. W pełni zgadzam się z uzasadnieniem składanego projektu. Uznaję za konieczne zwiększenie możliwości pozyskiwania energii ze źródeł odnawialnych. Dalszy rozwój energii odnawialnej jest szansą na powstanie nowych miejsc pracy, rozwój lokalnej przedsiębiorczości, zwiększenie dochodów jednostek samorządu terytorialnego oraz gospodarstw indywidualnych. Rozwój zielonej energii w znacznym stopniu zmniejszy szkodliwe oddziaływanie energetyki konwencjonalnej na środowisko naturalne, głównie przez ograniczenie emisji szkodliwych substancji, co w sposób oczywisty przyczyni się do poprawy stanu zdrowia Polaków. Należy tu jednak wspomnieć, że obecny rząd podjął już działania idące w kierunku walki ze smogiem. Można tu wspomnieć o programie „Czyste powietrze” czy ostatnio procedowanej ustawie, w której wprowadza się ulgi w podatku dochodowym dla osób ponoszących wydatki na termomodernizację budynków mieszkaniowych. Jednak w ocenie zarówno rządu, jak i Biura Analiz Sejmowych poselski projekt ustawy w zaproponowanym brzmieniu doprowadzi do naruszenia prawa unijnego, nie można bowiem ignorować faktu, iż przepisy dotyczące podatku od wartości dodanej w całości objęte są zakresem dyrektywy 2006/112/WE prawa Unii Europejskiej, a Polska jako członek Unii Europejskiej w odniesieniu do podatku VAT zobowiązana jest do ich przestrzegania. Obecnie państwa członkowskie nie posiadają swobody kreowania własnych rozwiązań w tym przedmiocie, lecz muszą ściśle uwzględniać zakres regulacji unijnych. Omawiany poselski projekt ustawy jest niezgodny z art. 98 ust. 2 w związku z załącznikiem III dyrektywy 2006/112/WE, dlatego w imieniu Klubu Parlamentarnego Prawo i Sprawiedliwość wnoszę o odrzucenie w całości w pierwszym czytaniu poselskiego projektu ustawy o zmianie ustawy o podatku od towarów i usług z druku nr 2587. Dziękuję bardzo. [[Oklaski]]
ParlaMint-PL_2018-05-10-senat-60-2.u299	Szanowna Pani Senator, ja mam króciutkie doświadczenie w pracach parlamentarnych, więc tym bardziej jest mi miło, że pani docenia to, że się staram. No, najwyraźniej niewystarczająco się staram, ponieważ wydawało mi się, że już o tym mówiłem. Jeśli chodzi o środki, które są niezbędne do sfinansowania tych świadczeń, to tutaj mówimy o puli, która będzie pochodziła ze zmiany planu finansowego Narodowego Funduszu Zdrowia. Ja oczywiście rozumiem wątpliwości pani senator. No właśnie, mówię o zmianie, o czymś, co będzie, a nie o tym, co jest obecnie. Właśnie dlatego przewidujemy, że to wejdzie w życie 1 lipca bieżącego roku. Zgodnie z zobowiązaniem pana prezesa Jacyny do końca maja sejmowym komisjom przedstawiony zostanie znowelizowany, zmieniony plan finansowy Narodowego Funduszu Zdrowia, który będzie uwzględniał w szczególności większe środki na te świadczenia, o których dzisiaj mówimy. No i tu oczywiście nasuwa się pytanie, o ile zostaną one zwiększone. Tak? [[No tak. O ile?]] No właśnie. Jeżeli chodzi o to, jaka będzie ostateczna kwota, która się w tym znowelizowanym planie znajdzie, to trudno jest mi dzisiaj odpowiedzieć na to pytanie, ale mogę powiedzieć o co najmniej 2 kwestiach, które, mam nadzieję, pozwolą pani senator uwierzyć w te nasze zapewnienia. Otóż w zeszłym roku udało się, właśnie dzięki lepszemu ściąganiu składek, dzięki lepszej niż przewidywana ściągalności tych składek, zwiększyć prognozowane wpływy ze składek o kwotę 1 miliarda zł. Mówimy o roku, w którym po pierwszych 3 miesiącach… Pani Senator, no, tak jak mówiłem, my w ministerstwie dużo liczymy i patrzymy, jak to zrobić, żeby to wszystko się spięło, także finansowo. Zobaczmy, jak w zeszłym roku, przed tą proponowaną zmianą, wyglądało wykonanie planu i jak wygląda ono w tym roku. W zeszłym roku w I kwartale nie mieściliśmy się nawet w 100% tego, co zakładaliśmy. W tym roku, po tych 3 miesiącach, mamy już 100 milionów więcej, a w zeszłym roku udało się zwiększyć ten plan względem pierwotnej prognozy o kwotę 1 miliarda zł. I to są fakty. My, deklarując zwiększenie nakładów, deklarując te większe wydatki… To nie jest tylko deklaracja ministra, to jest również deklaracja złożona przez pana prezesa Jacynę podczas posiedzenia komisji w Sejmie. Będziemy mieli środki na sfinansowanie tych świadczeń. I jest jeszcze ten taki ostatni bastion, to ostatnie zabezpieczenie, gdyby nam się to nie udało. Szanowni Państwo, Narodowy Fundusz Zdrowia dysponuje funduszem zapasowym, z którego można pokryć ewentualną stratę, która wystąpi w ciągu roku. My tej straty nie planujemy, my tej straty nie chcemy, ale gdyby, mimo że się staramy, tak jak pani senator mówiła, nam nie wyszło, to mamy poduszkę bezpieczeństwa w postaci funduszu zapasowego, z którego możemy ewentualne dodatkowe wydatki sfinansować. Tak że jesteśmy z każdej strony – obietnice pana prezesa Jacyny historycznych wyników i funduszu zapasowego – zabezpieczeni na okoliczność sfinansowania skutków tej ustawy.
ParlaMint-PL_2018-05-08-sejm-62-1.u299	Panie Marszałku! Wysoka Izbo! W imieniu Koła Poselskiego Wolni i Solidarni przedstawiam stanowisko co do rządowego projektu ustawy o zmianie ustawy o związkach zawodowych i niektórych innych ustaw. Podczas dotychczasowych prac nad tym projektem wielokrotnie było powtarzane, że jest on oczekiwany, przywracający prawo do koalicji i zrzeszania się. Jak można było jednak obserwować podczas posiedzeń komisji i podkomisji, kompromis w tym obszarze jest trudny do osiągnięcia. Również długi czas oczekiwania na procedowanie nad tą ustawą, negocjacje z partnerami społecznymi i konsultacje z Radą Dialogu Społecznego świadczą o tym, że osiągnięcie porozumienia nie jest łatwe. Do przyjęcia nowelizacji jesteśmy jednak zobowiązani wyrokiem Trybunału Konstytucyjnego z 2015 r. mówiącym o tym, że obowiązujące obecne regulacje dające prawo do zrzeszania się jedynie osobom zatrudnionym na umowę o pracę nie spełniają wymogów konstytucyjnych. Dzięki rozwiązaniom zawartym w tym projekcie osoby samozatrudnione oraz pracujące na umowach cywilnoprawnych będą mogły przystępować do związków zawodowych. Rozumiem obawy pracodawców, którzy boją się nadużyć. Moim zdaniem jednak w projekcie zawarte są uwarunkowania, jakie osoby zrzeszające się lub wstępujące do związków będą musiały spełnić, które ewentualne nadużycia będą minimalizować, tak jak szczegółowe doprecyzowanie podczas prowadzonych prac każdej wątpliwej kwestii. Proponowane zmiany są rewolucyjne, ale również potrzebne. Od wydania wyroku TK minęły już 3 lata i trzeba się do niego dostosować. Podczas prac w podkomisji padły sugestie, że ta ustawa jest niepotrzebna, skoro w komisji kodyfikacji trwają prace nad nowym Kodeksem pracy. Dziś kodeks ten jest już na pewnym etapie skończony i rozpoczął się proces legislacyjny, zanim jednak skończą się konsultacje i trafi on pod obrady Sejmu, miną kolejne długie miesiące. W mojej opinii potrzebne jest nasze działanie już dziś. Dlatego koło Wolni i Solidarni będzie głosować za dalszym procedowaniem nad tym projektem.
ParlaMint-PL_2019-02-26-senat-74-1.u325	Dziękuję. I ostatnie pytanie. Czy ktoś nam wyjaśnił, dlaczego poza panem ministrem, który został chory wyciągnięty z domu i przybył z opóźnieniem, co jest zrozumiałe, oraz panią dyrektor, która nie była w stanie zabrać jakichkolwiek dokumentów, bo była ściągnięta w trybie błyskawicznym… Nawet nie otrzymaliśmy opinii Krajowej Rady Radiofonii i Telewizji. Otrzymaliśmy ją później. Czy był obecny jakikolwiek wysoki przedstawiciel zarządu telewizji publicznej, prezes, wiceprezes telewizji publicznej lub jakikolwiek urzędnik, który odpowiada za finanse telewizji publicznej?
ParlaMint-PL_2016-07-06-sejm-22-2.u760	Wyobraźcie sobie, czy tak samo byście nie reagowali, tak? Bardzo proszę. Chciałbym, żebyście zadali sobie w głowie to pytanie, jak byście się zachowywali. Panie pośle, jaki pan daje przykład innym... [[Bez ręki w kieszeni.]] ...jaki pan daje przykład ludziom, np. młodym ludziom, którzy patrzą na taką butę i arogancję, jaką wy pokazujecie? [[A jaki wy dajecie przykład?]] Dajcie sobie spokój. Róbmy porządny Sejm, a nie takie dziadostwo, jakie wy cały czas... [[To nie róbcie tego.]] ...przedstawiacie. Do widzenia. [[Typowy Al Capone.]]
ParlaMint-PL_2018-12-12-senat-68-1.u36	Dziękuję bardzo, Panie Marszałku. Wysoka Izbo, Szanowna Pani Senator, może od Krzywańca zacznę. Dobrze? W zakładzie karnym w Krzywańcu nie byłem. Nie, nie byłem. Jednak w ramach swojej działalności byłem w zakładach poprawczych, gdzie są jeszcze sytuacje, być może… no, nie powiem, że trudniejsze, ale tak samo wymagające empatii i pochylenia się nad tym. Chodzi o takie sytuacje, że są tam małoletnie matki z dziećmi. Te kwestie wymagają jeszcze doprecyzowania i uregulowania; dochodzi tu kwestia władzy rodzicielskiej. A jednocześnie uregulowanie w zakresie tego, w jaki sposób powinna wyglądać opieka nad dzieckiem w sytuacji, gdy matka jest skazana i przebywa w zakładzie karnym, w znaczącej części pozostawione jest sądom. A to nam, państwu powinno leżeć jak najbardziej na sercu, aby relacja matka – państwo czy relacja matka – prawo karne nie wchodziła w grę w sytuacji, gdy jest dziecko do opieki. Relacja dziecka do matki jest indywidualna i w każdym przypadku powinno to być objęte jak najpełniejszą empatią i powinny być takie działania państwa, żeby utrzymać tę opiekę. Kwestia dwóch przykładów instytucji pozarządowych. W tym przypadku, Szanowna Pani Senator, Wysoka Izbo, niektóre organizacje wręcz poprosiły, żeby nie ujawniać ich danych. Jeżeli będą chciały wyrazić poparcie publicznie, to je wyrażą. Ale powiem o jednym przypadku, który jest publicznie znany, Wysoka Izbo, bo nawet było to opublikowane. Wiąże się to z funduszem. Jest Fundacja „Dajemy dzieciom siłę” i ona corocznie, rokrocznie, z funduszu… A trudno ją posądzać o jakieś związki aksjologiczne z ministerstwem, związki między ministerstwem a fundacją. A jednocześnie od wielu lat nieustająco jest organizowany we wrześniu tydzień pomocy dzieciom. W tym roku i w roku 2016 byłem tam z panem ministrem Piebiakiem – bo minister sprawiedliwości, jak co roku, jak w poprzednich latach, nieustająco sprawuje nad tym patronat. W ubiegłym roku również byłem na takim spotkaniu, byłem pomiędzy panem rzecznikiem Michalakiem a panem rzecznikiem Bodnarem. W bieżącym roku również ta fundacja otrzymała dotacje z funduszu i ten tydzień, to spotkanie na rzecz skrzywdzonych dzieci, organizowała. A czy mnie popiera? Nie wiem. Wiem, że się spotykamy i my jak najszerzej te organizacje wspieramy. Przed rokiem 2015 było ich tylko kilkanaście, może do 20, może do 30 organizacji, a w tym roku chyba już przekroczyliśmy liczbę 100 organizacji. Czy one publikują informacje o poparciu? Nie wiem, nie opieram się na tym. Wiem za to, że chodzi o pracę u podstaw, o pracę z każdym dzieckiem, o pracę czasem w nocy. Bo czasem, gdy trzeba było jechać i ratować jakąś rodzinę, mediować między rodzicami, to te instytucje… Nawet pamiętam, jak kiedyś w Gdańsku w nocy trzeba było jechać i mediować między rodzicami. Zorganizowaliśmy w jednej z organizacji pozarządowych spotkanie, ściągnęliśmy mediatora, tłumacza po to, żeby rodzice nawiązali nić porozumienia, pierwszy raz po 4 latach bardzo poważnego procesu – i to się udało. Od tamtej pory w mediach jest cisza na temat tej sprawy, bo jest ugoda między tymi rodzicami, spotkania dzieci odbywają się w tej organizacji i w ciszy, bo tym dzieciom i tej sprawie jest potrzebna cisza. I dalej, pierwsze pytanie… Chodziło o rolę adwokata. Przypominam sobie, że projekt w tej sprawie był przedstawiany. I jakkolwiek projekt jest bardzo szeroki, dotyczy bardzo wielu instytucji prawa rodzinnego, tak że przybrał formę kodeksu… Ja z wieloma instytucjami czy propozycjami jako prawnik się nie zgadzam, jednak ten element adwokata dla dziecka i zinstytucjonalizowania tego elementu, o ile sobie dobrze przypominam, popierałem. Inną kwestią jest to, czy przybrało to postać normy prawnej. Jak na razie nie przybrało. Ale samą instytucję, sam pomysł, być może wywiedzenie działalności takiej osoby z przepisów już istniejących – co też jest możliwe i dopuszczalne… Ja w zasadzie jako prawnik jestem w stanie to wykazać. I, Szanowna Pani Senator, Szanowni Państwo, w tym zakresie taką instytucję bym popierał. Dziękuję.
ParlaMint-PL_2019-12-12-sejm-02-1.u168	Panie Marszałku! Panie i Panowie Posłowie! To jest właśnie sposób procedowania nad ustawami przez Prawo i Sprawiedliwość. Nagle pan poseł zgłosił wniosek o przejście od razu do drugiego czytania. Na sali posiedzeń nie ma w tej chwili - bo punkt jako taki skończył się chwilę temu - posłów, którzy prowadzą tę ustawę z ramienia pozostałych klubów parlamentarnych. Tak naprawdę nie wiemy... Może któryś z tych posłów chciałby złożyć poprawkę, może nie. Mogli nie wychodzić. Zgłaszałam zresztą w swoim czasie sprzeciw, panie marszałku, wobec przejścia od razu do drugiego czytania, uwzględniając fakt, że na sali plenarnej nie ma posłów, bo trwają posiedzenia komisji. To nie jest tak, że posłowie poszli w tej chwili na obiad czy coś podobnego, tylko po prostu biorą udział w posiedzeniach swoich komisji, zespołów parlamentarnych, które w międzyczasie również były zwołane. W związku z tym, panie marszałku, proszę o uwzględnienie faktu, że siedząc tam, zgłosiłam sprzeciw. Chodzi o to, żeby nie przechodzić od razu do drugiego czytania w związku z nieobecnością na sali plenarnej posłów, którzy przy omawianiu tej ustawy zabierali głos w imieniu klubów. Dziękuję bardzo.
ParlaMint-PL_2021-05-19-sejm-30-1.u206	Dziękuję serdecznie. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i kół. Otwieram dyskusję. Zapraszam pana posła Andrzeja Gawrona z Klubu Parlamentarnego Prawo i Sprawiedliwość. Proszę bardzo.
ParlaMint-PL_2020-05-27-sejm-12-1.u206	Bardzo dziękuję, pani minister. Czy pani poseł sprawozdawca chciałaby zabrać głos? [[Wypowiedź posła jest wyświetlana na telebimach]]
ParlaMint-PL_2021-07-08-sejm-34-2.u327	Pani poseł, bardzo dziękuję. Dziękuję, pani poseł. Został zgłoszony wniosek formalny o przerwę w obradach. Poddam ten wniosek pod głosowanie. Przystępujemy do głosowania. Kto z pań i panów posłów jest za zarządzeniem przerwy w obradach, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. 208 - za, 229 - przeciw, 2 się wstrzymało. Wniosek nie uzyskał większości. Powracamy do rozpatrzenia punktu 2. porządku dziennego: Sprawozdanie Komisji Finansów Publicznych o rządowym projekcie ustawy o zmianie ustawy o Bankowym Funduszu Gwarancyjnym... [[Poseł Hanna Gill-Piątek: Z wnioskiem formalnym...]] Pani poseł, nie miałam pani na liście. [[Wypowiedź poza mikrofonem]] Proszę bardzo, wniosek formalny, pani poseł Gill-Piątek.
ParlaMint-PL_2016-12-16-sejm-33-1.u116	Dziękuję bardzo. Pani Marszałek! Wysoka Izbo! Panowie Ministrowie! Jestem przekonany, że na tej sali przy pełnej sali nie ma ani jednej osoby, która byłaby za utrzymaniem dotychczasowych przywilejów emerytalno-rentowych dla oprawców minionego systemu. [[Jak się okazuje, są.]] Ale też dziwię się po wczorajszym posiedzeniu komisji, panie ministrze, kiedy rozpatrywaliśmy kluczową dla was poprawkę, poprawkę dotyczącą umieszczenia art. 8a po art. 8, że powiedział pan, że minister brał pod uwagę wydanie rozporządzeń, ale byłoby to niezwykle trudne do wykonania. Kwestia dotyczy krótkotrwałej służby przed dniem 31 lipca oraz rzetelnie wykonywanych zadań. Minister powiedział, że nie jest w stanie określić, w jaki sposób należałoby to interpretować. To ma być prawo. Jak chce pan stosować prawo, skoro pan nie jest w stanie sam odpowiedzieć na pytanie, w jaki sposób ma być ono czytane i dorozumiane przez beneficjentów tych zapisów? Z drugiej strony ze względu na to, że dopuszcza pan taką sytuację, że funkcjonariusze, którzy narażali zdrowie i życie, będą chodzić do pana na kolanach z prośbą o wydanie pozytywnej dla nich decyzji... [[Dzwonek]] Jest też taki zapis: z narażeniem zdrowia i życia. Każdy funkcjonariusz Policji składający przysięgę ślubuje dbać o zdrowie ludzi i bezpieczeństwo państwa z narażeniem zdrowia i życia. Do czego tutaj dochodzi? To jest hipokryzja. Dziękuję. [[Oklaski]]
ParlaMint-PL_2021-12-17-sejm-45-1.u43	Szanowna Pani Marszałek! Wysoka Izbo! Na dzisiejszym posiedzeniu Komisja Finansów Publicznych rozpatrzyła uchwałę Senatu w sprawie ustawy o szczególnych rozwiązaniach służących realizacji ustawy budżetowej na 2022 r., druk nr 1858. Po dyskusji komisja poprawki: 1., 2., 6., 7., 8., 9., 10. i 11. rekomenduje odrzucić, pozostałe rekomenduje Wysokiej Izbie przyjąć. Bardzo dziękuję. [[Oklaski]]
ParlaMint-PL_2018-11-22-senat-67-2.u312	Dziękuję bardzo. Czy ktoś jeszcze ma pytanie? Nie. Dziękuję. Projekt tej ustawy został wniesiony przez rząd. Do prezentowania stanowiska rządu w toku prac parlamentarnych został upoważniony minister spraw wewnętrznych i administracji. Jest dzisiaj z nami pan Paweł Majewski, sekretarz stanu w Ministerstwie Spraw Wewnętrznych i Administracji. Czy pan minister pragnie zabrać głos? [[Sekretarz Stanu w Ministerstwie Spraw Wewnętrznych i Administracji Paweł Majewski: Nie.]] Dziękuję. Czy senatorowie mają pytania do pana ministra? Teraz jest ta chwila. [[Nie ma.]] Dziękuję bardzo. Otwieram dyskusję. Informuję, że nikt z państwa senatorów nie zapisał się do głosu. Jednocześnie informuję, że senator Grzegorz Czelej złożył swoje przemówienie w dyskusji do protokołu. Zamykam dyskusję. Informuję, że głosowanie w sprawie rozpatrywanej ustawy zostanie przeprowadzone pod koniec posiedzenia Senatu. Przystępujemy do rozpatrzenia punktu szesnastego porządku obrad: ustawa o zmianie ustawy o Policji oraz niektórych innych ustaw. Tekst ustawy zawarty jest w druku nr 1010, a sprawozdania komisji – w drukach nr 1010 A i 1010 B. Proszę sprawozdawcę Komisji Praw Człowieka, Praworządności i Petycji, senatora Rafała Ambrozika, o przedstawienie sprawozdania komisji.
ParlaMint-PL_2017-11-08-sejm-51-1.u450	Pani Marszałek! Panie Ministrze! Wysoka Izbo! Patrząc na frekwencję, dochodzę do wniosku, że do Wysokiej Izby można dzisiaj zwracać się z imienia i nazwiska. [[Bardzo prosimy.]] [[Niech pan spróbuje, panie pośle. To będzie ewenement.]] Nie będę się prześcigał w czasie prezentacji. Powiem, że stanowisko klubu Nowoczesna jest jednoznaczne: należy poprzeć ten projekt, przekazać go do pracy w komisjach, tym bardziej że celem projektu jest dostosowanie polskiego Prawa restrukturyzacyjnego, że ustawa określa warunki udzielania pomocy publicznej na cele restrukturyzacji przedsiębiorstwa i ułatwi dostęp do pomocy restrukturyzacyjnej małym i średnim przedsiębiorstwom. W myśl ustawy do udzielenia pomocy kwalifikują się przedsiębiorcy, którzy utracili więcej niż połowę kapitału. Z rozporządzenia wynika, że do udzielenia pomocy nie kwalifikują się podmioty prowadzące działalność w sektorach górnictwa węgla, hutnictwa żelaza i stali oraz w sektorze finansowym. Pomoc na restrukturyzację stanowi jedynie część środków na restrukturyzację. Przedsiębiorca musi mieć wkład własny, który jest oceniony na 25–50% wszystkich kosztów. Przepisy zawierają klauzulę chroniącą przed naruszeniami konkurencji. Projekt nie generuje dodatkowych kosztów, ponieważ dotyczy to lepszego wykorzystania środków, które są już przeznaczone na ten cel, zapisane w ustawie z 2015 r. Zgodnie z programem pomocowym przewiduje się, że te koszty będą wynosić ok. 153 mln, w tym 53 mln będą przeznaczone na restrukturyzację należności publicznoprawnych. Tak jak już powiedziałem, klub Nowoczesna będzie głosował za przekazaniem projektu do pracy w komisjach. Dziękuję bardzo. [[Oklaski]]
ParlaMint-PL_2017-11-22-sejm-52-1.u147	Dziękuję panu posłowi. I zapraszam panią poseł Paulinę Hennig-Kloskę do przedstawienia wystąpienia w imieniu klubu Nowoczesna.
ParlaMint-PL_2019-07-31-senat-83-1.u155	Dziękuję, Panie Senatorze. Obecnie senatorowie mogą zgłaszać z miejsca trwające nie dłużej niż minutę zapytania do senatora sprawozdawcy. Pan senator Aleksander Pociej zadaje pytania.
ParlaMint-PL_2018-06-05-sejm-63-1.u166	Pani Marszałek! Panie Ministrze! To wskazany, bardzo dobry kierunek. I tutaj pełne wsparcie. Natomiast mam proste pytanie. Mówił pan o braku powszechności usług. Jako pana poprzednik przez 14 miesięcy wprowadziłem ok. 130 usług centralnych, przy okazji profil zaufany, bardzo dobrze zabezpieczony i bezpieczny, panie Antoni Mężydło. Można się dzisiaj dopisać do spisu wyborców np. z Honolulu. 20 tys. osób w 2015 r. skorzystało z tej usługi. Problem w tym, że rzeczywiście usług jest mało. Chciałem w takim razie zapytać, ile usług ministerstwo wprowadziło w ramach niezbędnego upowszechnienia przez te 2,5 roku. Może się pan pomylić o jedną, jest margines błędu. Druga rzecz. Właśnie wnioski dotyczące 500+ były szansą na upowszechnienie ePUAP-u, profilu zaufanego i tych wszystkich możliwości, które daje elektroniczna komunikacja. Nie zrobiliście tego, oddaliście to bankowemu sektorowi komercyjnemu. To był błąd. Pytanie ostatnie i najważniejsze z mojego punktu widzenia. Rozumiem, że to, co pan minister powiedział, jest w konsekwencji rozwojem możliwości, które daje i profil zaufany, i ePUAP jako całość, czyli rozwija pan i komplementarnie uzupełnia te usługi w oparciu o ten kręgosłup, bo jest on dzisiaj właśnie tym kręgosłupem, źródłem. W związku z tym nieaktualne jest zapewne stwierdzenie pani minister Streżyńskiej [[Dzwonek]] - czy też wymsknęło jej się wówczas - o tym, żeby zaorać ePUAP. To już jest nieaktualne? [[Oklaski]]
ParlaMint-PL_2016-10-20-sejm-28-2.u477	Panie Marszałku! Wysoka Izbo! My nie jesteśmy opozycją totalną, a przyzwoitość wymaga, aby chwalić większość rządową, jeśli robi coś dobrego. Ta uchwała jest krokiem w dobrą stronę i ja chciałem jako oponent Prawa i Sprawiedliwości w tej Izbie podziękować państwu za to... [[Niemożliwe.]] ...że w tę uchwałę się zaangażowaliście i że ta uchwała, jak mniemam, będzie przyjęta. [[Wesołość na sali, dzwonek]] [[Miodu mu dać.]] Tak, to prawda, stosunki polsko-ukraińskie są trudne. Na pewno cieniem na nich kładzie się rzeź wołyńska, zbrodnia, dla której nie ma usprawiedliwienia. I dobrze, że ta zbrodnia od wielu lat przez Polaków była potępiana. Ale oczywiście na stosunkach polsko-ukraińskich kładzie się również cieniem burzenie cerkwi przed wojną, przymusowa polonizacja, prześladowanie ukraińskiej mniejszości, która na znacznych terenach II Rzeczypospolitej była większością. Chcę powiedzieć, że nie można nie zgodzić się z faktem, że dzisiaj Ukraina broni nie tylko siebie. Dzisiaj ukraińscy żołnierze, którzy bronią się przed agresją rosyjskiego imperializmu, bronią - powtórzę te słowa - bronią Europy i bronią także Polski, bo historia pokazuje, że zawsze wtedy, kiedy imperializm rosyjski sięgał po naszych sąsiadów na Północy i na Wschodzie, po kraje bałtyckie czy Ukrainę, następnie sięgał po nas. Tutaj padały, proszę państwa, sformułowania, że ktoś tu zarzuca komuś, że jest rosyjską agenturą. Ja, szczerze mówiąc, w debacie tego nie słyszałem, ale ponieważ bardzo się interesuję rosyjską historią... [[Samogonem.]] ...to chcę państwu powiedzieć, że w rosyjskiej historii, a będę cytował klasyka, oprócz agentury, oprócz agentów wpływu, istnieje również kategoria, którą Włodzimierz Iljicz Lenin określił jako pożyteczni idioci. Nie adresuję tego tutaj, broń Boże, do nikogo, niemniej jednak w historii Rosji, zwłaszcza Rosji sowieckiej, używanie pożytecznych idiotów miało swoją długą tradycję i ludzie w najlepszej wierze służyli rosyjskim interesom, będąc przekonani, że tego nie robią. Dobrze się stało, że większość w tej Izbie chce przyjęcia tej uchwały, która jest o przeszłości, o teraźniejszości, ale - panie marszałku - ona jest również nakierowana na przyszłość, i dobrze, bo mam nadzieję, że potrafiąc przezwyciężyć to, co złe w naszej historii, będziemy w stanie budować przyszłość wolnej, niezależnej i europejskiej Ukrainy. I mam nadzieję, że głosów przeciwko tej uchwale w tej Izbie będzie jak najmniej. Dziękuję bardzo. [[Oklaski]] [[Misiek, zapisz się do nas.]]
ParlaMint-PL_2020-05-13-senat-10-4.u23	Tak, dziękuję bardzo. Szanowni Państwo, nie jest to rozwiązanie, które by w jakikolwiek sposób odbiegało od tego, jak są uregulowane inne tego typu nabory. Dokładnie takie same sformułowania znajdziemy np. w ustawie o służbie cywilnej i w wielu innych ustawach. A precyzyjna odpowiedź na pytanie pana senatora znajduje się w ust. 4af, który wskazuje, że cały ten konkurs, jaki jest tu wymagany ze względu na dyrektywę, przeprowadza Kancelaria Prezesa Rady Ministrów, a dokładniej powołany przez szefa Kancelarii Prezesa Rady Ministrów zespół składający się z co najmniej 3 osób, których wiedza i doświadczenie dają rękojmię wyłonienia najlepszych kandydatów. Oprócz tego w kolejnych przepisach możemy znaleźć informację, że niekoniecznie muszą to być osoby zatrudnione w kancelarii premiera. Mogą to być np. osoby, które profesjonalnie zajmują się procesem rekrutacyjnym i ocenianiem kompetencji kierowniczych. Dziękuję.
ParlaMint-PL_2022-05-11-sejm-54-1.u283	Dziękuję. Panie Marszałku! Wysoka Izbo! Szanowny Panie Ministrze! Wprowadzając na początku tego roku Polski Ład, wprowadziliście podatkową dezorganizację, a winnych, zamiast w rządzie, szukaliście wśród księgowych i kadrowych. Czy przeprosiliście ich za te haniebne oskarżenia? Bo przecież to przez waszą nieudolność ludzie otrzymują niższe wynagrodzenia. Dziś zrozumieliście, że Polski Ład to podatkowy chaos zafundowany Polakom i przyczyna szalejącej drożyzny. Czy macie świadomość, że w trakcie roku podatkowego nie można likwidować ulgi dla klasy średniej? To jest ulga dla podatników, odebranie jej w trakcie roku podatkowego jest sprzeczne z konstytucyjnymi zasadami systemu podatkowego. Przykładowo osoba zarabiająca 8 tys. zł brutto traci miesięcznie 108 zł. To jasno pokazuje, że zabranie tej ulgi jest niekorzystne dla podatnika. [[Oklaski]] I czy pojęcie vacatio legis, w szczególności dotyczące przepisów podatkowych, jest wam zupełnie obce? [[Dzwonek]] Bo praktyką stało się wprowadzanie przez was przepisów byle jak i byle jak najszybciej. Dziękuję. [[Oklaski]]
ParlaMint-PL_2015-12-22-sejm-06-2.u61	Dziękuję bardzo. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów. [[Wniosek mniejszości powinien teraz być...]] Otwieram dyskusję. Jako pierwszy głos zabierze poseł Arkadiusz Mularczyk, klub Prawo i Sprawiedliwość. Czy jest pan poseł Mularczyk?
ParlaMint-PL_2018-07-20-sejm-67-3.u365	Panie Marszałku! Wysoka Izbo! Mam pytanie, kiedy będziemy procedowali nad kolejną nowelizacją ustawy o prokuraturze albo ustawy o Sądzie Najwyższym, bo w uzasadnieniu tego projektu ustawy czytamy, że część projektu jest efektem tego, że państwo pominęliście w poprzedniej nowelizacji pewne rozwiązania. Jeżeli zatem procedujemy w taki sposób, że wczoraj rano projekt, mówiąc kolokwialnie, wpada nam na salę plenarną, w nocy miało być o godz. 23 drugie czytanie, później o godz. 3 rano, w końcu było o godz. 9, a teraz się okazuje, że przechodzimy bez pracy w komisji do trzeciego czytania, są trzy albo cztery strony poprawek, wniosków mniejszości, to są to jakieś jaja. W ten sposób reformuje się ustrój państwa polskiego? Bardzo proszę o poważne podejście. W porządku, przegłosujecie sobie, że bez dyskusji, bez przeprowadzenia prac w komisji ustawa zostanie uchwalona, ale pytanie: Kiedy kolejna nowelizacja? [[Oklaski]] [[Wczoraj 10 godzin...]]
ParlaMint-PL_2016-06-15-senat-20-1.u390	Jeśli to jest możliwe, to chciałbym to krótko podsumować i odnieść się do wypowiedzi pań i panów senatorów, które dzisiaj padły, a które z uwagą śledziłem. Bardzo dziękuję za uwagi zarówno pozytywne, jak i krytyczne. Rozumiem, że możemy spierać się co do kształtu aktu prawnego. Rozumiem, że możemy mieć inne zdanie, inny pogląd na pewne sprawy i możemy to wyrażać, bo jest demokracja i wolność. Ale chciałbym państwa jeszcze raz poprosić o pewną uczciwość w tym, co mówimy. Korzystamy także z dorobku intelektualnego zespołów, które pracowały przez 8 lat. Ten dorobek jest duży. Jest to kwestia pewnych rozwiązań. I nie można mówić, że ta ustawa jest niepotrzebna. Ja chciałbym przypomnieć, że pan minister Klich wczoraj na posiedzeniu komisji jako pierwszy zabrał głos i złożył wniosek o odrzucenie tej ustawy w całości. Uważam, że to jest złe postawienie sprawy, a wręcz – w sposób intelektualny nieuczciwe. Jest nieuczciwe, bo przez 8 lat słyszeliśmy w różnych mediach, w różnych gremiach, że potrzebne są takie rozwiązania. My mamy obowiązek i chcemy ponosić tę odpowiedzialność, Panie Marszałku, za państwo. Tu często padały słowa „zaufanie” i „brak zaufania”. Zacznijmy od innej rzeczy, zacznijmy od prawdy. Ja mam jeszcze kolejny fragment opinii Komisji Weneckiej. I wróćmy do tamtej debaty, w której bardzo się nie zgadzaliśmy. To była podobna formuła debaty. My wprowadzaliśmy przepis, do którego wy byliście zobowiązani wyrokiem Trybunału, ale nie udało wam się go wprowadzić, chociaż, jak powtarzam, są tu pewne zasługi Senatu. Ale mówię o formacji politycznej, jaka rządziła. Komisja Wenecka w paragrafie 108… Pan oczywiście dostanie tę opinię. Ona została przez moich współpracowników na bieżąco przetłumaczona. Komisja Wenecka zachęca do stworzenia nowego organu w Polsce, który w zakresie swych kompetencji znalazłby się pomiędzy organami ścigania a sądem. Jednak jeśli się weźmie pod uwagę czas, jaki miał ustawodawca, to nic dziwnego, że nie stworzył takiego ciała w grudniu 2015 r. Komisja przyznaje, że nie było możliwości w tak krótkim czasie, jaki dostaliśmy, stworzyć niezależnego od rządu organu, który kontrolowałby służby. Zresztą przypomnę, że Trybunał Konstytucyjny wręcz nie wymagał od ustawodawcy takiego rozwiązania. Dzisiaj zarzucacie nam brak niezależnej kontroli nad służbami, czyli takiego organu, ale nie mogliśmy go stworzyć. Tak jest. Oczywiście pan marszałek będzie miał okazję przetłumaczyć czy dostanie przetłumaczoną opinię i sprawa się wyjaśni. Ale powtarzam, że to jest podsumowanie tamtej debaty… [[Ale zrobicie to?]] Panie Marszałku, jak będziemy mieli 8 lat, tak jak pan miał, to naprawdę zrobimy dużo więcej, proszę się nie obawiać. A po 12 latach nabierze pan do nas zaufania. [[‍(Senator Piotr Wach: Powiało optymizmem, krótko mówiąc.)]] Cieszę się… [[‍Senator Krzysztof Mróz: Pan mówi o 12 latach? Pan minister skróci…]] [[‍Senator Kazimierz Kleina: Wystarczą 4 lata.]] [[Wesołość na sali]] Ale to jest oczywiście margines. [[Nie licytujmy się, Panowie. Bardzo proszę przejść do meritum.]] Pan, Panie Marszałku, nie ma zaufania do służb i ja, znając pana historię, znając pana dorobek życiowy, jestem w stanie to zrozumieć. Tylko że powiedział pan to dopiero teraz – ja nie słyszałem przez 8 lat publicznej wypowiedzi pana na ten temat. Żałuję. Ale okoliczności były inne, Panie Marszałku. [[‍Senator Bogdan Borusewicz: Lepiej teraz niż w ogóle.]] Nabierze pan zaufania, na pewno. Ale to na marginesie. Panie Marszałku, trudno po wczorajszej deklaracji pana Klicha przyjąć za dobrą monetę składane dzisiaj poprawki, bo to jest tylko taktyka, Panie Marszałku. A szczególnie… Już na koniec odniosę się do jednej kwestii. Deklarujecie chęć dalszej pracy, deklarujecie chęć przeciwdziałania terroryzmowi – i być może niektóre poprawki, które państwo składacie, rzeczywiście wynikają właśnie z takiej troski, ja tego nie chcę negować. Ale wiem, że jedna nie wynika z żadnej troski, to jest po prostu rzecz nieodpowiedzialna i absolutnie karygodna, w mojej ocenie. To jest poprawka senatora Florka. Jeżeli senator proponuje, żeby ustawa funkcjonowała 2 miesiące, i robi to z uśmiechem, to jest to po prostu nieodpowiedzialne. To jest nieodpowiedzialne. Powtarzam: możemy się nie zgadzać, możemy się różnić i spierać, ale nie można sobie robić z procesu legislacyjnego żartów. Panie Marszałku, Wysoka Izbo, jako rząd odniesiemy się do wszystkich poprawek na posiedzeniu komisji. Bardzo dziękuję za dzisiejszy, mam nadzieję, niezwykle owocnie spędzony dzień. Dziękuję bardzo.
ParlaMint-PL_2019-03-15-sejm-78-3.u403	Szanowny Panie Marszałku! Wysoka Izbo! Panie Ministrze! Platforma Obywatelska razem z PSL-em przejęła władzę w listopadzie 2007 r. Przejęła władzę i przejęła budżet, całkiem niezły, który przygotowało Prawo i Sprawiedliwość. Rządy zaczęli państwo z PO i PSL od tego, że nie przedłużono wcześniejszych emerytur za długi staż pracy, obniżono zasiłek pogrzebowy i potem po kolei podwyższono podatek VAT, wydłużono wiek emerytalny, zabrano środki z Funduszu Rezerwy Demograficznej, który miał służyć na przyszłe emerytury, zabrano 150 mld z OFE. I tak po kolei wszystkie działania Platformy, które były, polegały na tym, aby zabierać ludziom, a nic w zamian nie dawać. Chcę też przypomnieć, że przez 8 lat rządów Platformy Obywatelskiej w budżetówce zamrożono podwyżki płac. W momencie, kiedy Prawo i Sprawiedliwość objęło ponownie rządy w 2015 r., niestety budżet był zadłużony, bo jeszcze dodam, że w tym czasie były brane kredyty w bankach komercyjnych na wypłatę emerytur, że ostatnio została wygrana sprawa przez emerytki urodzone w 1953 r., bo i tutaj sięgnięto, wprowadzając ograniczenie, do ustawy, aby odebrać prawa, które już były nabyte. Prawo i Sprawiedliwość, jak objęło rządy, zaczęło to zmieniać od razu już w 2016 r., od kwietnia, kiedy to zaczęliśmy wypłacać 500+, przywróciliśmy dawny wiek emerytalny, zaczęliśmy dawać podwyżki, w tym budżetówce, służbom, były też pierwsze podwyżki dla nauczycieli. Panie Ministrze! Jeżeli tutaj słyszę, że są kwestionowane kwoty, szacunki, że jest w ogóle kwestionowana luka VAT-owska, to proszę mi powiedzieć: Skąd znalazły się te pieniądze w ostatnich 3 latach, że zmalał [[Dzwonek]] deficyt, a do ludzi płyną pieniądze? Czy ktoś wygrał w totolotka? Dziękuję bardzo. [[Oklaski]]
ParlaMint-PL_2021-10-13-sejm-39-1.u575	Panie Marszałku! Wysoka Izbo! Kryzys migracyjny na granicy polsko-białoruskiej trwa już wiele miesięcy. Rząd doprowadził do wprowadzenia stanu wyjątkowego dwukrotnie, wojsko zbudowało zaporę, ale te działania okazały się nieskuteczne. Rząd PiS pręży muskuły, robi groźne miny, uprawia żenującą propagandę, ale granica nie jest szczelna i granica nie jest bezpieczna. Setki, jeśli nie tysiące osób przekraczają tę granicę wbrew temu, co pokazuje rząd PiS. Rząd PiS decyduje się na wywożenie dzieci z ich rodzicami do lasu, a setki osób tę granicę przekraczają. Zbudowane zostały zapory wojskowe. Ile te zapory kosztowały? Czy te zapory wojskowe będą obok tych, które chcecie w tej chwili zbudować? Mamy przeświadczenie graniczące z pewnością po tych kilku miesiącach waszych działań, że to, z czym przychodzicie dzisiaj, i mówicie, że to będzie kosztować 1600 mln zł, znowu będzie nieskuteczne. [[Dzwonek]] Obawiamy się, że te pieniądze zostaną zmarnowane i za kilka miesięcy przyjedziecie z nowym wnioskiem. [[Oklaski]]
ParlaMint-PL_2021-12-09-sejm-43-5.u181	Szanowny Panie Marszałku! Wysoka Izbo! Pan przewodniczący komisji energii podczas wczorajszego posiedzenia z przenikliwością Herkulesa Poirot powiedział, że środki z ETS miały służyć rozwojowi energetyki odnawialnej, a służą giełdowym spekulacjom. Chciałbym zadać dwa pytania. Pierwsze z nich: Ile z tych 24 mld zł wykazanych w budżecie jako wpływ z ETS-ów zostanie zainwestowane w energetykę odnawialną w Polsce? I drugie pytanie: Czy minister finansów wie, że chcecie go pozbawić tych 24 mld z ETS-ów, które są dziś wykazane w budżecie? Bardzo dziękuję. [[Oklaski]]
ParlaMint-PL_2019-08-30-sejm-85-3.u217	Pani Marszałek! Wysoka Izbo! Pragnę przedstawić stanowisko Klubu Parlamentarnego Platforma Obywatelska - Koalicja Obywatelska na temat projektu ustawy zawartego w druku sejmowym nr 3663. Szanowni Państwo! Procedujemy nad projektem wyjątkowym, nad projektem ustawy, na mocy której ma zostać powołana Państwowa Komisja do spraw wyjaśniania przypadków czynności skierowanych przeciwko wolności seksualnej i obyczajności wobec małoletniego poniżej lat 15. Przestępstwa pedofilii są jednymi z najgorszych, jakich jeden człowiek może dopuścić się wobec drugiego człowieka. Pokrzywdzonymi są bowiem dzieci, niewinne, bezbronne, dla których zaufanie do osoby dorosłej stało się największym przekleństwem. Dlatego wszyscy zgromadzeni w tej Izbie, bez jakiegokolwiek wyjątku, bez względu na dzielące nas poglądy, kategorycznie potępiamy te okrutne zbrodnie na dzieciach, domagając się jednocześnie jak najsurowszych kar dla ich oprawców. Powołanie państwowej komisji traktujemy jako kolejny dobry krok w stronę walki z pedofilią. W tej kadencji został wprowadzony chociażby rejestr pedofilów. W poprzedniej kadencji rząd Platformy i PSL zaostrzył m.in. kary dla sprawców przestępstw seksualnych, wdrożył nowe regulacje i definicje do Kodeksu karnego, ale także zostały wówczas wprowadzone realne narzędzia pomagające policji skutecznie walczyć z tym zjawiskiem. Mam tu na myśli możliwość stosowania prowokacji policyjnych. I o ile kolejne rządy wprowadzały mechanizmy walki z pedofilią, o tyle cały czas jesteśmy świadkami wielu niewyjaśnionych dawnych spraw. I Polska w skali świata nie jest jakimś wyjątkiem. Odsłaniane w kolejnych krajach chociażby mechanizmy zatajania tych przestępstw przez środowiska duchownych pokazują, z jak głębokim problemem mamy do czynienia. Wszyscy pamiętamy historie ze Stanów Zjednoczonych, z Australii, z Niemiec, Irlandii, Hiszpanii, Argentyny. Doświadczenia tych państw pokazują wyraźnie, że jedynym remedium na to zjawisko jest powołanie państwowej komisji, komisji złożonej z obiektywnych, profesjonalnie przygotowanych ekspertów, mających potężny mandat zaufania społecznego, bez tego bowiem nikłe są szanse na wyjaśnienie tysięcy skomplikowanych i niezwykle wrażliwych spraw. Dlatego ten projekt ustawy traktujemy jako dobrą monetę, ale, panie ministrze, nie kryjemy głębokiego rozczarowania jakością przygotowanego przez kancelarię premiera projektu. Przebieg wczorajszego posiedzenia Komisji Ustawodawczej jest tego najlepszym dowodem. Sejmowi legislatorzy wykazali, mówiąc delikatnie, sporo wad, dziur i nieścisłości tego projektu, i to nie w kwestiach pobocznych, w kwestiach drobnych czy technicznych. Te wady dotyczyły kwestii fundamentalnych, dotyczyły określenia osób pokrzywdzonych tymi przestępstwami, dotyczyły określenia celów i zadań komisji, czy - co wydawałoby się oczywiste - procedur, według jakich komisja powinna pracować, bo jak się okazuje, stosowanie przepisów, co wydawałoby się naturalne, Kodeksu postępowania karnego w tym zakresie dla autorów projektu już takie oczywiste nie było. I choć przedstawiciele rządu praktycznie nie akceptowali podczas posiedzenia jakichkolwiek uwag, to liczę, że do czasu ostatecznego głosowania nastąpi jeszcze refleksja. Głęboko liczę, że poprawki zgłoszone przez przedstawiciela klubu Prawo i Sprawiedliwość zmienią ten projekt w sposób fundamentalny. Jak powiedział na wczorajszym posiedzeniu komisji pan poseł Borys Budka, wszystkim nam zależy na przygotowaniu naprawdę dobrego projektu. Zwracamy uwagę na błędy, które w praktyce mogą spowodować paraliż prac państwowej komisji lub uczynić ją całkowicie nieskuteczną. A to byłaby sytuacja najgorsza, zostałyby bowiem zawiedzione nadzieje tysięcy ofiar, ich rodzin i bliskich, wszystkich tych, którzy czekają na sprawiedliwość. Do zawodu tysięcy osób dopuścić oczywiście nie możemy. To nasza w tej Izbie wspólna odpowiedzialność. Dlatego, Wysoka Izbo, popierając rzecz jasna co do zasady projekt powołania państwowej komisji, liczymy, że strona rządowa wsłucha się we wszystkie zgłaszane podczas prac legislacyjnych uwagi, które mają na celu poprawę procedowanej ustawy. Dziękuję bardzo. [[Oklaski]]
ParlaMint-PL_2018-02-14-senat-56-1.u115	Panie Marszałku! Panie Ministrze! Na pierwsze pytanie chyba udzielił mi pan odpowiedzi, bo chciałem zapytać o rzecznika w Stanach. Czyli rozumiem, że jako agenda rządowa finansowany jest z pieniędzy rządowych? [[Podsekretarz Stanu w Ministerstwie Przedsiębiorczości i Technologii Mariusz Haładyj: Z budżetu państwa.]] Tak. Ale mam 2 pytania. Panie Ministrze, kwestia tej 6-miesięcznej ulgi. No, kwestia bardzo dobrej ulgi, tej 2-letniej… No, tu mamy 6 miesięcy. Najtrudniejszy okres dla pracodawców to zawsze są początki. Prawda? Czy te 6 miesięcy wzięło się ot tak, bo państwo po prostu uznaliście, że tyle ma być, czy to zostało poprzedzone jakąś analizą, z której wyszło, że jednak najtrudniejszy okres nie trwa rok, tylko te pierwsze 6 miesięcy? Interesuje mnie, skąd się wzięło te 6 miesięcy. Gdyby pan minister mógł powiedzieć… I ostatnie pytanie, być może nie tak bezpośrednio związane z ustawą. Korzystając z obecność pana ministra, a słucham z przyjemnością pana argumentacji, chciałbym, żeby pan udzielił mi odpowiedzi – jeżeli pan byłby łaskaw, to bardzo proszę, a jeżeli nie, to trudno – na następujące pytanie. Jak pan minister ocenia taki spadek chęci inwestowania u polskich przedsiębiorców?
ParlaMint-PL_2019-02-20-sejm-77-3.u332	Widzi pan, najpierw pozwolił pan na to, żeby zabrano połowę mojej wypowiedzi krzykiem, a teraz zabiera mi pan połowę sprostowania, które mi się należy.
ParlaMint-PL_2016-08-03-senat-24-1.u114	Jeśli chodzi o kwestie związane z umorzeniami, to sprawa jest uzgodniona z ministrem finansów. Tak że tutaj nie ma problemu, jeśli chodzi o realizację tego projektu.
ParlaMint-PL_2021-09-09-senat-29-1.u131	Panie Marszałku! Wysoka Izbo! Co do poprzednich pytań, które zadawałem wcześniej, to jest jasność, chociaż nie do końca. Zaraz o tym powiem i to będzie trzecie pytanie. Mam też dwa inne. Pierwsza kwestia dotyczy sankcji. A co będzie, jeśli przedsiębiorca powie: „Tylko kartą. I co mi zrobicie?”. W tej nowelizacji nie ma żadnych sankcji. Nie chodzi oczywiście o duże, nie o takie, jakie są w tej ustawie w przypadku innych… A jednak jakiś przymus, jak to nazywamy, powinien być, żeby tę ustawę zrealizować. I druga kwestia. Trochę mnie nie pokoi dodawany… To znaczy, dodawane jest praktycznie wszystko. Niepokoi mnie ust. 3 art. 59ea. Chodzi o transakcje internetowe i pobieranie opłat, czyli że nie można pobierać opłat. Bo w internecie w większości przypadków inaczej się płaci – internetowo, nazwijmy to, czyli zdalnie. A jeszcze inaczej płaci się gotówkowo, np. jak przyjdzie kurier. Jak to jest z tym pobieraniem opłat? Czy wy tutaj nie wylewacie dziecka z kąpielą? Czy będzie zabronione różnicowanie opłat przy różnych sposobach płatności?
ParlaMint-PL_2016-09-22-senat-26-2.u54	Wznawiam obrady. Przystępujemy do rozpatrzenia punktu siódmego porządku obrad: informacja o wynikach działalności Centralnego Biura Antykorupcyjnego w 2015 roku. Tekst informacji znajduje się w druku nr 140. Marszałek Senatu otrzymaną informację skierował do Komisji Praw Człowieka, Praworządności i Petycji. Komisja na posiedzeniu w dniu 7 czerwca 2016 r. zapoznała się z przedstawioną informacją i poinformowała o tym marszałka Senatu. Pragnę powitać obecnego na posiedzeniu… [[Panie Marszałku, chciałbym złożyć wniosek formalny.]] Bardzo proszę.
ParlaMint-PL_2018-12-19-senat-69-1.u71	Panie Marszałku! Wysoki Senacie! Nie uczestniczyłem w posiedzeniu komisji finansów, nie jestem jej członkiem, w związku z czym trudno mi się odnosić do argumentów, które były podawane na posiedzeniu tej komisji. Mogę się odnosić, mogę przedstawić informację, pełną informację z toku prac nad tą ustawą w Komisji Gospodarki Narodowej i Innowacyjności, co niniejszym czynię. To jest jedna uwaga. Druga kwestia, związana ze stanowiskiem ministra. Nie potrafię się do tego odnieść… Myślę, że właśnie pan przewodniczący, pan senator Bierecki na ten temat może odpowiedzieć, bo prowadził to posiedzenie. Niemniej jednak chcę podkreślić, że jest to inicjatywa Komisji Gospodarki Narodowej i Innowacyjności. Senat i komisje mogą tego typu inicjatywy podejmować i taką inicjatywę podjęliśmy.
ParlaMint-PL_2015-12-30-senat-07-1.u272	Zacznę od tego konfliktu interesów. Zapewne nie przeszkadza pani, że w Sejmie wiceprzewodniczącą Komisji Finansów Publicznych, a w poprzedniej kadencji przewodniczącą tej komisji jest i była pani koleżanka klubowa, pani prezes Krystyna Skowrońska, która jest prezesem banku spółdzielczego w Przecławiu, a przez wiele lat była też przewodniczącą Rady Nadzorczej Banku Polskiej Spółdzielczości. Zapewne pani nie przeszkadza to, że przez wiele lat funkcję członka Rady Nadzorczej Banku Millennium pełnił ktoś z grona senatorów – pan senator Rocki, który przestał być członkiem tej Rady Nadzorczej Banku Millennium chyba w czerwcu tego roku. Tak więc proszę dopytać… Myślę, że ja daję sobie radę z tą kwestią konfliktu interesów równie dobrze jak pani koledzy. To pierwsze. A oprócz tego chciałbym powiedzieć, że ta sprawa była kiedyś tematem rozmów, a także korespondencji z marszałkiem Sejmu, który zwrócił uwagę, że senatorowie czy posłowie, którzy posiadają takie wykształcenie bądź doświadczenie zawodowe, są po prostu bardzo przydatni w takich dyskusjach, bo wiedzą, o czym rozmawiają. A przy tym nie wpływa to w żaden sposób na postawy tych senatorów czy posłów, a więc nie stanowi zarzutu co do ich wiarygodności i uczciwości w zajmowaniu się sprawami publicznymi. Gdyby stosować pani rozumowanie, to senator Kogut – niestety nieobecny tu, ale może nas słucha – nie mógłby zajmować się koleją, pan senator Czelej nie mógłby się zajmować sprawami medycznymi, musiałby się wyłączyć, itd., itd. Występowali tutaj już też senatorowie nauczyciele… Bo każdy gdzieś pracował, tak, każdy gdzieś pracował. [[Oklaski]] [[Według kolejności zgłoszeń…]] Teraz jeszcze chciałbym – przepraszam, bo nie odpowiedziałem… [[Ja chciałbym wystąpić w obronie senatora Koguta.]] Przepraszam? [[Chciałbym wystąpić w obronie senatora Koguta.]] [[Proszę bardzo…]] Ja jeszcze nie dokończyłem… Ja jeszcze jestem mu winien odpowiedź na pytanie dotyczące rynku, konkurencji i kształtowania się cen. Warto zwrócić uwagę na to, że w zakresie ubezpieczeń komunikacyjnych głównym graczem na rynku jest PZU. Istotnym graczem na rynku usług bankowych jest PKO. Tak więc myślę, że istnieją narzędzia pozwalające na kształtowanie tego rynku. Ja zresztą, spotykając się z przedstawicielami Polskiej Izby Ubezpieczeń, usłyszałem od nich także obawę, że właśnie te duże podmioty, takie jak np. PZU, mogą teraz zacząć istotnie wpływać czy wykorzystać sytuację powstałą w związku z tą ustawą do zwiększenia swojego udziału w rynku ubezpieczeń, bo są duże i są w stanie łatwo unieść ciężar tego podatku. Tak więc zachowuję mój optymizm.
ParlaMint-PL_2019-02-01-senat-72-1.u24	Dziękuję bardzo, Pani Marszałek. Ja mam pytanie związane z tym, że w ustawie jest mowa o wychowaniu czwórki dzieci. Co w sytuacji, jeżeli jedno z dzieci umrze przed osiągnięciem pełnoletności? To jest jedna sytuacja. I druga: kobieta osiąga wiek emerytalny, a jedno czy dwoje dzieci jeszcze nie osiągnęło 18 lat. Czy te kobiety też będzie obejmować ta ustawa? Dziękuję bardzo.
ParlaMint-PL_2016-07-20-sejm-23-2.u391	Ale proszę nie prowadzić polemiki. Podsekretarz Stanu w Ministerstwie Rodziny, Pracy i Polityki Społecznej Elżbieta Bojanowska: Czy te proponowane zmiany wpłyną pozytywnie, takie było kolejne pytanie. To któraś z pań już tu powiedziała, że oczywiście, że te zmiany wpłyną pozytywnie na finanse samorządów terytorialnych, ponieważ właściwie powracamy do stanu sprzed 2016 r. To są zmiany efektywne. Efektywne zarządzanie placówkami opiekuńczo-wychowawczymi. Odpowiedź na pytanie pani poseł Szczurek-Żelazko odnośnie do doprecyzowania - tak, te przepisy właśnie doprecyzowują, które jednostki możemy łączyć, a których nie możemy łączyć. Czy wprowadzane są zmiany w Ministerstwie Rodziny, Pracy i Polityki Społecznej? Tak, na bieżąco ta ustawa jest monitorowana, analizowana i ministerstwo przygotowuje zmiany do tejże ustawy. Dziękuję bardzo. [[Oklaski]] [[Poseł Marzena Okła-Drewnowicz: A te sześć, przepraszam?]] Dziękuję, pani minister. I proszę o zabranie głosu przedstawiciela wnioskodawców pana posła Leszka Dobrzyńskiego. Bardzo proszę, panie pośle.
ParlaMint-PL_2015-12-23-senat-06-2.u407	Panie Marszałku! Szanowni Państwo! Przeczytam. „Jurku, oglądamy debatę. Wiemy, że kończy się bardzo ważny etap życia Polski. Walczcie do ostatniej minuty. Przegłosują was, ale ducha demokracji w nas nie zabiją i nie zakrzyczą”. Takich SMS-ów dostałem bardzo dużo. Przed chwilą od jednej z ważnych osób w kraju, nie będę podawał nazwiska. „Dzięki za to, co powiedziałeś. Dziś ludzie zapisują się na kartkach historii albo jako gwałciciele RP, albo jej dumni obrońcy. Trzymaj się”. Itd. Stasiuniu, chciałbym, żebyś mnie posłuchał, bo ja tu mam takie pióro. Pamiętasz? Wiesz, że tam było napisane: Dla Fedora od „Solidarności” kolejarzy. To już się wytarło… [[Głos z sali: Wytarło się…]] Proszę? [[Prawdopodobnie teraz byłoby inaczej…]] [[Panie Senatorze Dobrzyński, bardzo proszę nie dyskutować.]] Pan się bardzo grubo myli, Szanowny Panie. Nie znam pańskich zasług dla wolności. Ale jak pan zajrzy do mojego życiorysu – jest w każdej encyklopedii i w Google – to bardzo proszę… Dobrze? A teraz proszę mi nie przeszkadzać. [[W moim też może pan przeczytać.]] Nie, nie wierzę, ale niech będzie. [[Wesołość na sali]] [[To nie było ładne.]] Panie Marszałku, ja nie mogę… [[Ja już zwracałem uwagę. Jeszcze raz, Panie Senatorze, bardzo proszę…]] To ja też nie będę zwracał na pana uwagi, bo to nie ma sensu. [[Nie ma sensu. Tak. Bardzo proszę.]] Panie Marszałku, ja nie mam za dużo do powiedzenia na temat faktycznego stanu prawnego, który, że tak powiem, się tutaj odbył. Ponieważ byłem na posiedzeniu Komisji Ustawodawczej, wiem, że to jest spór o… [[Sygnał telefonu komórkowego]] Następny: „Trzymaj się Fedor. Nie dawaj się. Walcz”. [[Wesołość na sali]] A więc ja wiem, że to jest spór między prawnikami, i ja postępuję jak obywatel, zwykły człowiek, który ma bronić konstytucji jako najwyższego dobra. Dobra, o które walczyłem ja i moi rodzice. Są ulice… Jeżeli pan jest z Podlasia… Jest ulica Aliny Fedorowiczowej i pomniki dla mojej matki… Dobra? [[Nie wiedziałem.]] No, widzi pan. Teraz się pan dowiedział. [[Wesołość na sali]] I ze 3 książki napisała o tym. Była bohaterem i żołnierzem z tamtego terenu. A na pana nigdy się nie obrażę, bo nie obrażam się na ludzi, którzy za mało czytają o swojej najbliższej ojczyźnie. [[Wesołość na sali]] [[Sygnał telefonu komórkowego]] I teraz powiem… Panie Marszałku, nie mogę odbierać. Cały czas… [[Ale to nie ode mnie są te SMS-y.]] Ale piszą: „Walcz Fedor, nie dawaj się”. [[Wesołość na sali]] I teraz ja chciałbym, żeby to było bardzo poważnie potraktowane. Mianowicie nigdy się nie pokłócę ze Staszkiem Kogutem, bo jak była taka potrzeba, żeby przejechał z wagonami z węglem do Huty Sendzimira, a był strajk kolejarzy, to prosiłem: Stasiu, mówię, załatw sprawę, potrzebujemy wytłumaczyć strajkującym, że warto. My tutaj stajemy w obliczu bardzo poważnego kryzysu polskiej demokracji. Chciałbym, żebyśmy tego uniknęli ze względu na to, co ja, moja rodzina i większość z was tutaj dla niej zrobiliśmy. My go prawdopodobnie nie unikniemy, bo jeszcze przed tą debatą… Sygnał telefonu komórkowego Ojej, to dopiero… Jeszcze przed tą debatą, Panie Marszałku, odbyły się spotkania na ulicach, które przebiegały w sposób, można powiedzieć, naprawdę czysty i dobry. Nikt nie podważał wyniku wyborów, podważano tylko sposób załatwiania sprawy. Ja panu powiem, nie musiałem walczyć o wejście do Sejmu, bo z piętnastego miejsca sobie wszedłem; przychodzę, rok 2005, rządzi PiS, jest noc, wpada na posiedzenie poseł Kurski, którego oczywiście wylaliście z PiS, słusznie… [[wesołość na sali]] …i robi reasumpcję. Byłeś świadkiem. W każdym razie robi reasumpcję. [[W książce to napisz, to nie jest przedmiot dyskusji.]] Zaraz, zaraz, ale ja porównuję to do dzisiejszej sytuacji. To się odbywało oczywiście w nocy, oddaliśmy wtedy media itd. [[Czyli mieliście.]] I teraz jest tak: ja zadaję ministrowi Ziobrze pytanie, dlaczego robimy to w takim tempie, jakie są tego przyczyny, a on w sposób żartobliwy odpowiada mi, że tak ważna jest ta sytuacja, że trzeba to zrobić szybko. A ja, będąc człowiekiem logiki, mówię, że gdy sytuacja jest tak ważna, to trzeba się nad nią bardzo poważnie zastanowić. Prawda, Panie Mecenasie, Senatorze Cichoń z Krakowa, który jesteś absolwentem naszej uczelni i wybitnym prawnikiem, że w tej sprawie mam słuszność? Ale jeżeli my postępujemy w ten sposób, że pędzimy jak szaleni, że w Wigilię – lulajże, Jezuniu – po nocy nad tym siedzimy, to musi być jakaś przyczyna. Ta przyczyna to jest złamanie obywateli. Ja wam powiem, to jest bardzo proste, gdy ktoś to weźmie na logikę, to pomyśli sobie tak: Jeżeli chcemy przeprowadzić ustawę dotyczącą 500 zł na każde dziecko, to naprawdę może być bardzo poważny problem. Ja bym chciał, żeby ta ustawa przeszła, bo moje wnuki będą miały 2 tysiące 500 i nie będę musiał im tej kasy dawać. Tylko że dochodzą… Panie Senatorze Bierecki, pan jako ekonomista dobrze wie, że to nie jest taka prosta ustawa. Mój kolega Terlecki, który jest oczywiście z innej grupy myślowej niż ja, już powiedział, że to się da ludziom dać tak bez podatku, bez wpisu itd., ale oczywiście minister już wyprowadził z błędu, stwierdził, że się nie da. Jest wiele takich ustaw. W związku z tym – zbliżam się już do końca – chcę powiedzieć, że zawsze zaczynam szukać winy w sobie, bo tak mnie uczono, ale w sytuacjach, w których podważamy uczciwość sędziów Trybunału Konstytucyjnego, ludzi wybitnych, uwaga, zastanówmy się, czy uczciwości każdego z nas ktoś nie będzie podważał. Podam tylko ostatni konkret. Ja wiem, że głosowaliśmy za kandydatem na sędziego Trybunału Konstytucyjnego, za panem Kotlinowskim, który był akurat z LPR i sprawdził się, nie stawał po tej czy po innej stronie, ale mieliśmy przypadek, akurat ja osobiście w komisji sprawiedliwości wprowadzałem naszego, nazwijmy to, kandydata, bo mówiliśmy, że niestety są upolitycznieni… [[Sygnał telefonu komórkowego]] Piszą: „Fedor, kończ, bo nudzisz”. [[Wesołość na sali]] Wtedy my sami, nasza komisja uznała, że on nie zasługuje na ten wybór. I to jest demokracja w wykonaniu ludzi, dla których Polska jest najważniejsza. Dziękuję bardzo. Życzę zdrowia, szczęścia i wszystkiego najlepszego, a Tobie, Stasiu, szczególnie, bo ty jesteś kochany chłopak z naszego regionu. [[Oklaski]] [[A do mnie piszą: „Powiedz mu, że do mnie też dzwonią”.]] Do mnie dzwonią, żebym skończył.
ParlaMint-PL_2019-01-30-sejm-77-1.u453	Panie Marszałku! Panie Ministrze! Wysoka Izbo! Niewinnie brzmiąca nowelizacja ustawy o Radzie Ministrów może szczególnie w bieżącym roku wyborczym nieść za sobą wiele pułapek, na które całkowicie nieopatrznie dałby przyzwolenie klub Polskiego Stronnictwa Ludowego - Unii Europejskich Demokratów, który w wersji rządowej w pierwszym czytaniu poparł go omal bezwarunkowo. Mój klub nie neguje prerogatywy prezesa Rady Ministrów w uhonorowywaniu osób zasługujących na szczególne wyróżnienia z tytułu szczególnych, nadzwyczajnych okoliczności, wprost uzasadniających przyznawanie nagrody specjalnej. Opowiadamy się w dalszym ciągu także za ustawowym zapisem zwalniającym nagrody specjalne z obowiązku odprowadzenia podatku dochodowego od osób fizycznych. Popieramy zapis zniesienia obowiązku wliczania kwoty nagrody specjalnej do dochodu służącego do ustalania prawa do świadczeń pieniężnych z pomocy społecznej. Ani nigdy w przeszłości nie staliśmy, ani obecnie nie stoimy w opozycji do jakichkolwiek przedłożeń rządowych, inicjatyw poselskich motywujących innowacyjność, co oznacza wprost motywowanie osób za szczególne, ponadprzeciętne, wybitne osiągnięcia zarówno naukowe, jak i w szczególności w dziedzinie sportu, którego jesteśmy gorącymi orędownikami. Jeśli chodzi o omawiany dzisiaj projekt, kierujemy się zarówno racją stanu, jak i rozsądkiem, biorąc pod uwagę przypadki nadużywania przez rządzących rozdawnictwa środków publicznych właśnie w okresie nadchodzących kampanii wyborczych, gdy z dziecinną wręcz łatwością będzie można uzasadnić, iż każdy przypadek spowodowany był nadzwyczajnym celem i ze wszech miar uzasadniony. Aby tego skutecznie uniknąć, opowiadamy się za rozwiązaniem bardzo prostym, logicznym i społecznie akceptowalnym, a więc za tym, aby prezes Rady Ministrów mógł przyznać taką nagrodę, ale z budżetu Kancelarii Prezesa Rady Ministrów. Takie rozwiązanie będzie rozwiązaniem najprostszym z możliwych, realizującym cele wskazane w projektowanym akcie prawnym, lecz powodującym czytelność wydatkowania środków publicznych, i to niezależnie od czasokresu przyznawania świadczeń z tytułu określonego w projekcie ustawy. Wszystkie pozostałe warunki przyznania świadczeń specjalnych w postaci nagród pozostaną bez jakichkolwiek zmian, a i sami dysponenci środków publicznych, jeśli - w co nie wątpię - przyświecają im szczytne cele, pozostaną poza sferą jakichkolwiek podejrzeń. Na ręce pana marszałka w imieniu klubu Polskiego Stronnictwa Ludowego - Unii Europejskich Demokratów składam stosowną poprawkę. W tak zredagowanej wersji klub Polskiego Stronnictwa Ludowego - Unii Europejskich Demokratów gotów jest w głosowaniu poprzeć projekt ustawy. Na ręce pana marszałka składam projekt poprawki. [[Oklaski]]
ParlaMint-PL_2017-12-13-senat-52-2.u250	Dziękuję, Pani Marszałek. Pani Minister, ja mam pytanie do pani. Bo płynie wiele takich głosów, że te ustawy i cała ta reforma sądownictwa pozbawią sędziów niezawisłości. To jest bardzo mocno podnoszone. A ja osobiście uważam, że niezawisłość sędziowską może zdeprecjonować, może jej się pozbawić sam sędzia. Bo żaden polityk nie jest w stanie wejść w głowę sędziego. Jeśli sędzia jest uczciwy, sumienny, ma kręgosłup moralny, to nie ma takiej siły, żeby go zmusić do wydania takiego czy innego wyroku, i nie ma siły, żeby go w jakiś sposób politycznie nacisnąć w sprawie wyroku. Czy pani się zgadza ze mną, czy ja błędnie rozumuję? Bardzo bym prosił o ustosunkowanie się do tego.
ParlaMint-PL_2019-08-30-sejm-85-3.u362	Szanowna Pani Marszałek! Wysoka Izbo! Mam zaszczyt przedstawić projekt ustawy o ratyfikacji Umowy między Rządem Rzeczypospolitej Polskiej a Rządem Stanów Zjednoczonych Ameryki w sprawie współpracy w zakresie bezpieczeństwa granic i imigracji, podpisanej w Waszyngtonie dnia 16 sierpnia 2019 r. Wysoka Izbo! Celem umowy między rządem Rzeczypospolitej Polskiej a rządem Stanów Zjednoczonych Ameryki w sprawie współpracy w zakresie bezpieczeństwa granic i imigracji, podpisanej w Waszyngtonie dnia 16 sierpnia 2019 r., jest zapewnienie przez strony wzajemnej pomocy w skutecznym stosowaniu i egzekwowaniu ich przepisów krajowych mających zastosowanie do osób przybywających na ich terytoria, przebywających na nich oraz opuszczających te terytoria - dzięki wymianie danych osobowych i informacji dodatkowych dotyczących tych osób. Współpraca ta ma być realizowana przede wszystkim poprzez wymianę informacji służących do ustalenia lub sprawdzenia tożsamości osoby, w tym jej obywatelstwa lub kraju pochodzenia, i ustalenia potencjalnych podstaw odmowy wyjazdu, wjazdu i pobytu oraz powodów zobowiązania osoby do powrotu. Umowa zawiera rozwiązania dotyczące dostępu do baz danych biometrycznych, określa sposób przekazywania innych danych osobowych i informacji dodatkowych oraz reguluje kwestie ochrony przekazywanych danych osobowych. Przewidziane w umowie rozwiązania przyczynią się niewątpliwie do zwiększenia poziomu bezpieczeństwa i porządku publicznego w obu państwach. Strona polska jest zainteresowana związaniem się umową w sprawie współpracy w zakresie bezpieczeństwa granic i imigracji, ponieważ jej postanowienia umożliwią zapobieganie i przeciwdziałanie nielegalnej imigracji poprzez kontrolę przestrzegania przepisów dotyczących wjazdu cudzoziemców na terytorium Rzeczypospolitej Polskiej i pobytu na tym terytorium oraz poprzez rozpoznawanie i analizowanie zagrożeń migracyjnych. Umowa będzie stanowić podstawę prawną przekazywania do Stanów Zjednoczonych - będących państwem trzecim w rozumieniu dyrektywy Parlamentu Europejskiego z dnia 27 kwietnia 2016 r. w sprawie ochrony osób fizycznych w związku z przetwarzaniem danych osobowych przez właściwe organy do celów zapobiegania przestępczości, prowadzenia postępowań przygotowawczych, wykrywania i ścigania czynów zabronionych i wykonywania kar, w sprawie swobodnego przepływu takich danych - danych osobowych. Dane te mogą obejmować dane biometryczne, zdjęcia i inne informacje. W związku z tym, że wymienione kwestie stanowią materię ustawową oraz dotyczą wolności i praw obywatelskich, a co za tym idzie - zachodzą przesłanki przewidziane w art. 89 ust. 1 pkt 2 i 5 Konstytucji Rzeczypospolitej Polskiej, związanie Rzeczypospolitej Polskiej przedmiotową umową powinno nastąpić w trybie ratyfikacji za uprzednią zgodną wyrażoną w ustawie, co jest zgodne z art. 12 ust. 2 ustawy z dnia 14 kwietnia 2000 r. o umowach międzynarodowych. Ta umowa jest bardzo podobna i bardzo zbliżona do innej umowy, która została podpisana całkiem niedawno, bo 12 czerwca 2019 r. Przypomnę, że Wysoka Izba przyjęła ustawę o ratyfikacji umowy z 12 czerwca. Dotyczyła ona wzmocnienia współpracy w dziedzinie zapobiegania i zwalczania poważnej przestępczości i była podpisana, jak wspomniałem, 12 czerwca 2019 r. Dziś w imieniu rządu wnoszę o to, aby przyjąć ustawę o ratyfikacji Umowy między Rządem Rzeczypospolitej Polskiej a Rządem Stanów Zjednoczonych Ameryki w sprawie współpracy w zakresie bezpieczeństwa granic i imigracji, podpisanej w Waszyngtonie dnia 16 sierpnia 2019 r. Przy analogicznej ustawie były pytania dotyczące punktów kontaktowych. Tutaj chciałbym podkreślić, że tymi punktami kontaktowymi po stronie Rzeczypospolitej Polskiej są komendant główny Straży Granicznej oraz komendant główny Policji, a po stronie Stanów Zjednoczonych Ameryki - Departament Bezpieczeństwa Wewnętrznego. Szanowna Pani Marszałek! Wysoka Izbo! Uprzejmie proszę państwa posłów o przyjęcie, uchwalenie wspomnianej ustawy. Dziękuję bardzo.
ParlaMint-PL_2021-12-15-senat-34-2.u99	Panie Senatorze, przekroczył pan czas niezależnie od tego, że z 5 minut poświęcił pan 2,5 minuty panu senatorowi Krzysztofowi Kwiatkowskiemu, który w związku z tym, że był wymieniany z nazwiska – i to tyle razy, że nie sposób tego policzyć – zgłasza chęć zabrania w tej sprawie głosu w trybie ad vocem. [[Głos z sali: Ad vocem.]] Ad vocem, tak, tylko w takim trybie. Ale chyba pan senator nie ma wątpliwości, że pan senator był wymieniany wielokrotnie. Panie Senatorze, 3 minuty.
ParlaMint-PL_2019-01-30-sejm-77-1.u222	Tak jest. Bardzo dziękuję, pani marszałek. Dziękuję za wyrozumiałość i za cierpliwość. Jeszcze raz chciałbym powiedzieć, że stała się rzecz straszna, zbrodnia jawnie popełniona przez groźnego przestępcę i mam nadzieję, że polskie państwo wyciągnie z tego dramatycznego, strasznego wydarzenia właściwe wnioski. Dziękuję. [[Oklaski]]
ParlaMint-PL_2017-12-05-senat-51-1.u266	Czy są jeszcze pytania? Nie ma. Dziękuję, Pani Minister. [[Podsekretarz Stanu w Ministerstwie Kultury i Dziedzictwa Narodowego Magdalena Gawin: Bardzo dziękuję.]] [[Oklaski]] Panie i Panowie Senatorowie, przedstawiam następujący komunikat: informuję, że po rozpatrzeniu bieżącego punktu przystąpimy do rozpatrywania punktu piętnastego porządku obrad: ustawa o zmianie ustawy o odpadach oraz niektórych innych ustaw. Po rozpatrzeniu tego punktu powrócimy do rozpatrywania punktów zgodnie z porządkiem obrad. Otwieram dyskusję. Proszę o zabranie głosu pana senatora Pocieja, który zapisał się jako pierwszy. [[Rozmowy na sali]] [[Ty jesteś dobry adwokat. Czepiasz się słówek.]] Panie Senatorze, pan senator Pociej ma teraz głos. Proszę nie polemizować.
ParlaMint-PL_2018-07-05-sejm-66-3.u216	Panie Marszałku! Wysoka Izbo! Jeśli mówimy o przesuwaniu jeziora, to... [[Przesunięcie.]] ...był to film „Poszukiwany, poszukiwana”, a nie „Alternatywy 4”. Nawet zabawnych filmów trzeba zapamiętywać tytuły, jeśli chce się je potem... [[Proszę odsłuchać, to pan zobaczy, co było.]] ...przytaczać w debacie. Pan poseł Wilczyński pytał mnie o umysły szaleńców. Rozumiem, że wśród tych umysłów szaleńców pan poseł Wilczyński wymienia umysł prezydenta Warszawy, który wydał jednego roku 516 decyzji o warunkach zabudowy bez żadnych planów zagospodarowania... [[To z tym trzeba walczyć.]] ...przestrzennego. Czy wśród tych szaleńców jest prezydent Lublina, który takich decyzji wydał jednego roku 142? [[Z wuzetkami walczcie.]] Czy wśród tych szaleńców jest prezydent Poznania, który jednego roku wydał takich decyzji 295? A może prezydent Gdańska, który ich wydał blisko 100, albo prezydent Krakowa, który ich wydał blisko 500? [[Na temat!]] Żyjemy w rzeczywistości, która jest... [[Głos z sali: I wszystko pod mieszkania?]] Pod mieszkania. [[Panie marszałku, co to jest?]]
ParlaMint-PL_2019-11-19-sejm-01-3.u448	Panie Marszałku! Wysoka Izbo! Po 40 dniach protestu w Sejmie pan premier Morawiecki wychodzi i mówi nam, że w ramach słuchania, wsłuchania się w głos niepełnosprawnych PiS powołuje Fundusz Solidarnościowy. I w tej chwili pieniądze z tego funduszu chcecie zabrać, żeby spłacić obiecankę wyborczą, czyli trzynastą emeryturę. Wiem, że emerytom pieniądze są bardzo potrzebne, ale... Szanowni Państwo Emeryci! To jest jednorazowo, nie corocznie. I to nie jest na czternastą emeryturę, tylko jednorazowo na trzynastą. Pomysł, żeby jednym potrzebującym zabrać po to, żeby dać drugim potrzebującym, jest podły, bezduszny, że aż trudno uwierzyć. PiS zabiera pieniądze tym, którzy najbardziej potrzebują pomocy. Szanowni Państwo! Siłę państwa (Dzwonek) ocenia się po tym, jak traktuje najsłabszych. To cyniczny, wyborczy ruch PiS-u. Dziękuję. [[Oklaski]]
ParlaMint-PL_2017-02-09-sejm-35-2.u28	Dziękuję bardzo. Panie Marszałku! Wysoka Izbo! PiS chce reformować Unię Europejską, a nie jest w stanie skoordynować wizyty zagranicznej z debatą o polskiej polityce zagranicznej. [[Oklaski]] To pokazuje zdolności i wizjonerstwo obecnego rządu. Podstawowych rzeczy nie jesteście w stanie zagwarantować, i to nie posłom, ale suwerenowi, bo wszystkie kluby opozycyjne też reprezentują suwerena, a każdy z posłów w takim samym stopniu jak większość rządowa. Kiedy pan minister wygłaszał swoje wystąpienie, wiele miejsca poświęcił sprawom bezpieczeństwa, ale zapomniał o fundamentach, na jakich buduje się bezpieczeństwo polskie - fundamentach, na jakich buduje się bezpieczeństwo każdego narodu. Ono nie polega tylko i wyłącznie na silnej armii czy na byciu w sojuszu. Jedno i drugie - tego uczy nas historia - zawodzi; zawiodły nas sojusze po II wojnie światowej i w jej trakcie, nie doprowadziły do ochronienia Polski ani przed inwazją z Zachodu, ani ze Wschodu. Najważniejszą, fundamentalną sprawą bezpieczeństwa państwa jest zbudowanie wspólnoty narodowej. O tej wspólnocie mówiliście bardzo dużo w trakcie kampanii wyborczej, tylko od czasu zwycięstwa wyborczego robicie wszystko, żeby tej wspólnoty nie było. Ciągle dzielicie Polskę i Polaków, a fundament bezpieczeństwa, jakim jest wspólnota narodowa... I to pokazuje nam również historia, bo rozbiory nie miały miejsca tylko i wyłącznie przez słabość militarną Polski ani przez wielkość tych, którzy się rozbiorów dopuścili, ale przede wszystkim przez nierówności i podziały społeczne. Polska międzywojenna również była targana nierównościami społecznymi, szczególnie między mieszkańcami wsi a mieszkańcami miast, była targana tragiczną zbrodnią zamachu majowego z 1926 r. i podziałami politycznymi, które spowodowały klęskę wrześniową, doprowadziły do niej. A więc podstawowym fundamentem bezpieczeństwa państwa jest wspólnota narodowa i trzeba ją odbudowywać, trzeba w Polsce przywracać braterstwo, żebyśmy mogli być państwem bezpiecznym w Europie i na świecie. [[Oklaski]] Bezpieczeństwo energetyczne to także jeden z fundamentów, a pan minister poświęcił mu bardzo mało miejsca. Nie ma naszej zgody jako ludowców na Nord Stream 2, nie ma naszej zgody na odrzucanie technologii odnawialnych źródeł energii. Zresztą pan minister w swoim wystąpieniu mówi o promocji zielonych technologii w innych krajach; trochę jesteśmy w tym mało wiarygodni, bo w Polsce zakazujemy korzystania z energii odnawialnej. Bezpieczeństwo energetyczne i postawienie na energię odnawialną to działanie, które daje szansę na uniezależnienie się od Gazpromu. Tak często mówicie o kontaktach ze Wschodem lub o ich braku, mówicie o wyzwaniach, jakim Polska powinna sprostać, aby uniezależnić się energetycznie, a likwidując bezpieczeństwo energetyczne Polski przez likwidację OZE, nie doprowadzacie do tego. Przewodniczący Schetyna, podkreślając i oceniając poprzednie exposé, słusznie mówił, że w swoich przewidywaniach nie sprawdziło się ono prawie w żadnym punkcie. Zgoda, panie przewodniczący, ale tam przynajmniej jakieś przewidywania były. W dzisiejszym bezbarwnym, mdłym exposé nie ma ani wizji, ani przewidywań, ani nadziei na lepsze jutro dla Polski w zjednoczonej Europie. Tak naprawdę, jak będziemy chcieli szukać polskich sojuszników, najpierw w Unii Europejskiej, to wspominana już wielokrotnie przez wszystkich przedmówców Wielka Brytania nie gwarantuje stabilnej i silnej pozycji Polski w Unii Europejskiej i trzeba zadbać o Polaków na Wyspach Brytyjskich, trzeba zachęcać ich do powrotu. Notabene chciałbym się dowiedzieć, ilu Polaków od czasów dobrej zmiany wróciło do Polski z Wielkiej Brytanii? [[Wesołość na sali, oklaski]] [[Głos z sali: Plan Morawieckiego!]] Bo obiecywaliście od razu, że wszyscy zaczną wracać, jak tylko zmieni się władza. Nie widać jakiegoś boomu migracyjnego Polaków z Wysp do Polski. Potrzebne jest umacnianie sojuszy. Grupa Wyszehradzka, wielokrotnie wymieniana... Ale czy Czesi, którzy razem ze Słowakami umacniają swoje porozumienia z Austrią i Niemcami, czy Węgrzy i Viktor Orbán, który odrzuca polskie zaloty i wybiera przyjaźń z Putinem, czy tam mamy tylko i wyłącznie wspólne interesy? Gdzie leży dziś siła Polski? Z jakimi państwami mamy trwałe sojusze? Nie wspominał pan nic o krajach Europy Południowej, o Włoszech, o Hiszpanii, o Francji. Trudno mówić dzisiaj o relacjach i to nie tylko przez wypowiedzi wiceministrów; trudno się dziwić, że odważyli się na takie drastyczne wypowiedzi w sprawie Francji, skoro wicepremier Morawiecki w odniesieniu do naszego największego sojusznika, naszej kotwicy bezpieczeństwa - Stanów Zjednoczonych - w trakcie kampanii wyborczej mówił o kandydatach na prezydenta USA, których porównywał do ciężkich, śmiertelnych chorób, które powodują... Porównanie to nie pozostanie chyba obojętne... [[Jakie porównanie?]] [[Głos z sali: Dżuma.]] ...dla relacji polsko-amerykańskich. Porównywał ich do dżumy i do cholery i wyraził to w trakcie wyborów. [[No właśnie.]] To było to wizjonerstwo, panie pośle, rządu PiS-u, który pokusił się o takie przewidywanie przyszłości, i dzisiaj będziemy współpracować z prezydentem tak określanym przez wicepremiera polskiego rządu. Potrzebne są sojusze i to nie z państwami na Karaibach, których nazw nawet się nie pamięta, bo słusznie pan poseł Długi zauważył, że nasze miejsce w Radzie Bezpieczeństwa ONZ jest prawie przesądzone po wycofaniu się Bułgarii. Nie można się na nich opierać i nie chodzi tylko o błąd językowy, który pan minister popełnił; on naprawdę nie jest śmieszny. Chodzi o to, że głównym partnerem, strategicznym partnerem Polski - kraju, który chce być liderem regionu czy liderem Europy - staje się państwo na Karaibach, którego nazwy minister spraw zagranicznych nie jest w stanie nawet wymienić. To jest fundamentalny problem z naszą polityką zagraniczną. Nie poruszył pan minister i nie wspomniał o szkodliwej, fatalnej umowie CETA, umowie o wolnym handlu z Kanadą. Wstydzicie się tego, że oszukaliście suwerena? Rok temu obiecywaliście wzmacnianie roli parlamentów narodowych, że najpierw decyzje w parlamentach narodowych, a później decyzje na forum europejskim, a tutaj po cichutku zgoda na CETA, zgoda na GMO, na modyfikowane genetycznie jabłka i ryby. To jest wasza odpowiedź na polską suwerenność. Nie ma wzmacniania polskiej suwerenności. Jeśli mówimy już o produktach żywnościowych, o polskiej zdrowej, dobrej żywności, to na nią też nie starczyło miejsca w wystąpieniu ministra Waszczykowskiego, a to jest skarb narodowy, marka narodowa Polski rozpoznawalna na całym świecie. Ciekawe, jakie będzie zdanie w sprawie umowy o wolnym handlu ze Stanami Zjednoczonymi. Te negocjacje trwają. Potrzebna jest debata. O taką wnioskujemy, o poważną debatę w polskim parlamencie, a nie uciekanie się tylko i wyłącznie do deklaracji o suwerenności, a później ich nierealizowanie. Sprawa kontaktów ze Wschodem. Dobrze, że jest inna relacja z Białorusią, do tego zawsze zachęcaliśmy, ale w obliczu fiaska sankcji gospodarczych nałożonych na Rosję trzeba doprowadzić do zniesienia embarga rosyjskiego na polskie produkty. Trzeba dla dobra polskich rodzin, przedsiębiorców i rolników doprowadzić do wznowienia relacji handlowych. Trzeba rozpocząć od wznowienia relacji handlowych z obwodem kaliningradzkim. Zawieszenie małego ruchu granicznego nie służy nikomu. On miał być zawieszony tylko na czas Światowych Dni Młodzieży, ale zawieszenie zostało przedłużone i trwa do dzisiaj. Województwa warmińsko-mazurskie i pomorskie bardzo na tym cierpią. Drugi krok to jest wznowienie relacji gospodarczych z Rosją. O tym mówią prawie już wszystkie kraje europejskie, szczególnie sojusznicy z Grupy Wyszehradzkiej. Warto się wsłuchać w ten głos i podjąć debatę. Zgłosimy uchwałę wzywającą polski rząd do doprowadzenia do zniesienia embarga rosyjskiego na polskie produkty. Jak najbardziej zgadzamy się z walką z zakłamywaniem historii, z zakłamywaniem faktów historycznych, tylko nie wolno zmieniać tej historii wewnątrz Polski. Żeby jej bronić na zewnątrz, trzeba o niej pamiętać i nie deptać przeszłości ołtarzy, choć samemu chce się doskonalsze wznieść. I wy winniście im cześć. To są słowa Adama Asnyka, poety czasów niepoetyckich. Pan minister używał przysłowia chińskiego, ja mu polecam też ten wiersz, żeby pamiętał, że historia Polski była i złożona, i trudna, ale musi być oparta na jednej zasadzie, na zasadzie prawdy, a nie na zasadzie widzimisię i tego, co jest wam dzisiaj na wasze potrzeby użyteczne. [[Oklaski]] Na koniec o migracjach. Było odniesienie do Światowych Dni Młodzieży, które były niewątpliwie wielkim, wspaniałym wydarzeniem dla nas wszystkich, myślę. Oprócz znaczenia religijnego miały ogromny charakter promocji Polski na świecie. Chciałbym przypomnieć, jakie było hasło Światowych Dni Młodzieży: błogosławieni miłosierni, którzy miłosierdzia dostąpią. [[Dzwonek]] I w kontekście migracji warto przypomnieć to, co dobrego zrobiły inne narody dla polskich sierot w czasie II wojny światowej, to, co zrobił maharadża hinduski, przyjmując 5 tys. dzieci do Indii, które były sierotami pozostawionymi w Związku Radzieckim, bo straciły swoich rodziców. Weźcie ten dobry przykład. Te osoby, nasi rodacy żyją. Około setka „dzieci maharadży”, bo tak często są określani, czy „polskich Indian”, jak o sobie mówią, żyje, dwadzieścioro żyje w Polsce. Weźcie ten dobry przykład. Odpowiedzmy na kryzys migracyjny. Nie przyjmujmy zdrowych mężczyzn, oni są w stanie walczyć o swój kraj, i to powinni robić, ale sierotom w obliczu tragedii rozpadu rodziny, w obliczu wojny, w obliczu strachu i zagrożenia należy się miłosierdzie, miłosierdzie ze strony tych, którym żyje się lepiej, a nasze życie jest nieporównywalnie na wyższym poziomie. [[Oklaski]]
ParlaMint-PL_2020-10-28-sejm-20-2.u109	Panie i Panowie Posłowie! Chciałabym zacząć od kwestii pewnej hipokryzji całej prawicowej strony sceny politycznej, ponieważ zdajemy sobie sprawę z jednej rzeczy. Osoba zaradna, osoba zamożna nie będzie miała żadnego problemu z aborcją w Polsce, dlatego że do 9. tygodnia aborcja jest farmakologiczna i, szczerze mówiąc, zdobycie tego typu środków nie jest znowu tak trudne, jeżeli ktoś jest zaradny. Problem polega na tym, że to, co zrobiliście, najbardziej uderzy w te mniej zaradne i w te, które rzeczywiście mają płody z wadą, dlatego że w tym przypadku najczęściej diagnoza jest dużo później, najczęściej diagnoza jest nie do 9. tygodnia, tylko 16., 20. tygodnia ciąży. W związku z tym tak naprawdę ta zmiana doprowadza do sytuacji najbardziej tragicznej, bo wymaga pewnego heroizmu od kobiet. Nie każda musi być na to gotowa. I tak naprawdę nikt nikogo nie zmusza. To jest zawsze wybór i prawo, a nie... Ktoś tutaj, słyszę czasem, roni krokodyle łzy nad kobietami, które biedne muszą dokonać aborcji, jak się potem będą czuły. To jest ich wybór. To jest ich wybór. One są najczęściej dorosłe, świadome i są w sytuacji dramatycznych wyborów. Natomiast chciałam mówić o czymś zupełnie innym, wręcz odwrotnym. Chciałam spytać, jak to wygląda, ponieważ mam tu zestawienia dotyczące dwóch programów. Chodzi o program in vitro, który był stosowany w latach 2013–2016, który kosztował 244 mln - 19,6 tys. par skorzystało, urodziło się 22 tys. dzieci, w sumie to było 1,13 dziecka na parę. I mamy program prokreacyjny, który zaproponował PiS, program prokreacyjny w latach 2016–2019 - 46 mln, 5,7 tys. par objętych tym programem, 294 ciąże, [[Dzwonek]] tak, nie mylą się państwo, 294 ciąże, czyli 0,05 ciąży na parę. Chciałabym się dowiedzieć, kiedy państwo przywrócą finansowanie in vitro. [[Oklaski]]
ParlaMint-PL_2017-10-26-sejm-50-2.u476	Proszę nie przeszkadzać pani poseł. [[Ale trzeba mówić z sensem.]] Pani poseł, pani przeszkadza pani występującej. Przeszkadza pani.
ParlaMint-PL_2016-12-01-sejm-31-3.u185	Dziękuję bardzo. Pani Marszałek! Wysoka Izbo! Pan poseł Polaczek, myślę, że nawet z przekonaniem, mówił, występując z tej mównicy kilkadziesiąt minut temu, o tym, że ta ustawa jego zdaniem w żaden sposób nie zawęża praw obywateli do wyrażania opinii, ale ja naprawdę głęboko się z tym nie zgadzam. Nie wiem, wydaje mi się, że coś się stało panu posłowi i pana kolegom, że nie zauważacie tak oczywistych rzeczy, tego, że demokracja to nie jest tylko dbałość o prawa obywateli, którzy są protagonistami rządu, państwa itd. Wy chronicie demonstracje, które są organizowane z udziałem władz państwowych, chodzi mi o te cykliczne w tej chwili, natomiast zakazujecie, w sposób oczywisty zakazujecie w tym samym miejscu... [[No właśnie nie.]] ...w pasie 100 m, kontrdemonstracji. Prawa człowieka to są przede wszystkim prawa tych, którzy są niezadowoleni z rządu, niezadowoleni z tego, że demonstrują ci akurat, a nie inni, to mogą być grupy alterglobalistów, to mogą być grupy anarchistów, obu tych grup - nie przepadam za nimi, delikatnie mówiąc, ale oni mają święte prawo też wziąć w tym samym miejscu udział w demonstracji. Mają do tego prawo i zabieranie im tego prawa, odsuwanie ich o 100 m od tego miejsca jest ewidentnym zawężeniem praw obywateli - ewidentnym. I powinniście to zrozumieć. Dziękuję. [[Oklaski]]
ParlaMint-PL_2021-12-09-sejm-43-5.u20	Dziękuję serdecznie, panie pośle. Dziękuję bardzo. Proszę państwa, przechodzimy do pytań. Mamy ich 22. Zamykam listę. I ustalam czas - 1 minuta na zadanie pytania. [[Głos z sali: 1,5.]] 1 minutę z tolerancją. Dobrze? [[Głos z sali: 2 minuty.]] Ustalamy, że tak będzie dobrze. Witając serdecznie pana ministra, mam do pana ministra pytanie i prośbę, właściwie prośbę. Poprzednio, gdy miałem przyjemność prowadzić obrady, pan podawał dane dotyczące liczby osób hospitalizowanych i liczby osób zmarłych - tych zaszczepionych i tych niezaszczepionych. Jeśli pan ma te dane, tobym bardzo uprzejmie pana o nie prosił. Jeśli nie, zadzwonię do pana po obradach, dobrze? Bardzo proszę, pan poseł Rafał Adamczyk, klub parlamentarny Lewica.
ParlaMint-PL_2016-03-09-sejm-13-1.u244	Panie Marszałku! Wysoka Izbo! Mam zaszczyt w imieniu Klubu Parlamentarnego Prawo i Sprawiedliwość przedstawić stanowisko wobec projektu ustawy. Zacznę od tego, że idea powstania Azjatyckiego Banku Inwestycji Infrastrukturalnych łączy się z rozwojem chińskiej inicjatywy rewitalizacji tras handlowych na linii Chiny - Europa „Jeden pas i jeden szlak”. Ten nowy jedwabny szlak to jednoznaczne odwołanie do okresu świetności Chin. To historyczno-kulturalne odwołanie, które musi wskazywać na to, że Chiny zamierzają do tego okresu nawiązać. Polska wtedy była na peryferiach świata antycznego. Dzisiaj możemy odegrać w tym kluczową czy jedną ze strategicznych ról. Tak naprawdę powstanie tego pomysłu, cała idea, opiera się na daniu impulsu do inwestycji infrastrukturalnych w Azji i na Pacyfiku. Azjatycki Bank Rozwoju szacuje, że do 2020 r. aż 8 bln dolarów zostanie zainwestowanych w infrastrukturę w Azji. Tak naprawdę jedne z kluczowych rzeczy dla nas to kolej towarowa i trzy magistrale, które mają połączyć Eurazję. Mówimy więc o wielkim projekcie cywilizacyjnym. Ale ten projekt już dzisiaj trwa. Pomiędzy 2011 r. a 2014 r. już trzy miasta chińskie, Chengdu, Chongqing i Suzhou, rozpoczęły pracę nad połączeniem i stałymi liniami kolejowymi do Europy. Jest to także kluczowe z punktu widzenia Europy Środkowo-Wschodniej. Dla Polski są tak naprawdę trzy podstawowe cele, trzy podstawowe wymiary powstania banku. Pierwszy niesie ze sobą skutki ekonomiczne, drugi - polityczne, trzeci wreszcie - społeczno-gospodarcze. O skutkach ekonomicznych można powiedzieć krótko: Polska subskrybuje kapitał w wysokości 830 mln dolarów, realna wpłata to 166 400 tys. dolarów, czyli 20%, płatna w pięciu równych ratach, reszta stanowi zabezpieczenie. Odpowiedzialność krajów członkowskich opiera się na wysokości ich udziałów. Drugi czynnik to czynnik, który niesie skutki polityczne. W projekcie wśród państw założycielskich jest 57 krajów. Znajdują się tam wszystkie duże kraje Unii Europejskiej: zarówno Niemcy, Francja, Hiszpania, Włochy, jak i Wielka Brytania. Do państw założycielskich przystąpiła także Rosja. Pozycja Polski jako lidera w Europie Środkowo-Wschodniej w relacjach ze stroną chińską została podtrzymana. Jesteśmy jedynym krajem Europy Środkowo-Wschodniej, który jest wśród państw członkowskich założycieli. Wątpliwości, o których trzeba powiedzieć, dotyczą stanowiska Stanów Zjednoczonych, które jest negatywne. Tak naprawdę początków tego należałoby szukać w zachwianiu systemu z Bretton Woods i upadku Lehman Brothers, w kryzysie w Stanach Zjednoczonych na przełomie lat 2008 i 2009. Niewątpliwie inicjatywa Chin jest poczytywana jako ofensywa, jest poczytywana jako stawienie wyzwania Bankowi Światowemu i Azjatyckiemu Bankowi Rozwoju, ale Zachód został zaproszony, a sojusznicy Ameryki, w tym Australia, Korea Południowa, Izrael czy Wielka Brytania, także przystąpili do AIIB. No i wreszcie najważniejsza sprawa z punktu widzenia Polski - skutki społeczno-gospodarcze. Mamy na dzień dzisiejszy rekordowy deficyt handlowy z Chinami. Do 2020 r. sprzedaż towarów z Polski do Chin ma według prognoz rosnąć średnio o 11%. To przystąpienie do Azjatyckiego Banku Inwestycji Infrastrukturalnych może niewątpliwie tylko ten proces przyspieszyć. Samo przystąpienie Polski do AIIB znalazło się także w planie wicepremiera Morawieckiego i zostało podkreślone w „Kapitale dla rozwoju”. Dla Polski to wielkie szanse, zarówno szanse infrastrukturalne, jak i szanse na zwiększenie eksportu, na ekspansję polskich firm, na to, byśmy się stali pomostem między Wschodem a Zachodem, a więc na zwiększenie roli w tranzycie, na znalezienie swojej niszy, wreszcie na zwiększenie roli politycznej. Korytarze będą biegły dwa, [[Dzwonek]] jeden zachodni, przez Kazachstan, Rosję i Białoruś, drugi północny, z pominięciem Kazachstanu - oba idą przez Polskę do krajów Europy Zachodniej. Można więc powiedzieć, że szlak morski preferuje kraje bałkańskie, tutaj Grecja jest strategicznym państwem, zaś szlak lądowy - właśnie Polskę.
ParlaMint-PL_2017-11-22-sejm-52-1.u118	Szanowny Panie Marszałku! Panie Ministrze! Wysoka Izbo! W imieniu Komisji Polityki Społecznej i Rodziny mam zaszczyt przedstawić Wysokiej Izbie sprawozdanie komisji o rządowym projekcie ustawy o zmianie ustawy o spółdzielniach socjalnych oraz niektórych innych ustaw. Projekt zawarty jest w druku sejmowym nr 1779, natomiast sprawozdanie komisji w druku nr 1884. Szanowni Państwo! Sejm na 47. posiedzeniu w dniu 14 września 2017 r. skierował powyższy projekt ustawy do Komisji Polityki Społecznej i Rodziny w celu rozpatrzenia. Komisja Polityki Społecznej i Rodziny po rozpatrzeniu tego projektu na posiedzeniu w dniach 10 października oraz 8 listopada 2017 r. wnosi: Wysoki Sejm uchwalić raczy załączony projekt ustawy. Merytoryczne poprawki, zmiany, które zostały omówione i przyjęte na posiedzeniu podkomisji stałej do spraw polityki społecznej oraz Komisji Polityki Społecznej i Rodziny, dotyczyły rozszerzenia katalogu osób, które mogą zakładać spółdzielnię socjalną i przystąpić do niej po jej założeniu w charakterze członka lub osoby świadczącej pracę na rzecz spółdzielni. W art. 1 w pkt 3 lit. a dodano dwie kategorie osób zagrożonych wykluczeniem społecznym, tj.: osoby poszukujące pracy niepozostające w zatrudnieniu lub niewykonujące innej pracy zarobkowej - pkt 6 - oraz osoby usamodzielniane opuszczające pieczę zastępczą - pkt 7. W konsekwencji tej poprawki do art. 1 pkt 6 dodano poprawkę polegającą na dodaniu do katalogu dokumentów dołączonych do wniosku o wpis spółdzielni socjalnej do KRS-u zaświadczenia z powiatowego urzędu pracy oraz oświadczenia o statusie osoby usamodzielnianej. W art. 1 pkt 10 w dodawanym art. 15b ust. 4 został skreślony w całości. Poprawka miała na celu wyłączenie możliwości wejścia w skład konsorcjum innych podmiotów niż spółdzielnie socjalne. W art. 5 pkt 3 zostały uporządkowane przepisy dotyczące kategorii osób uprawnionych do ubiegania się o wsparcie z Funduszu Pracy. Zostały one zdefiniowane jako osoby poszukujące pracy niepozostające w zatrudnieniu lub niewykonujące innej pracy zarobkowej. Na zakończenie chciałbym w imieniu Komisji Polityki Społecznej i Rodziny zwrócić się do Wysokiego Sejmu o przyjęcie projektu ustawy z druku nr 1884, czyli zawartego w sprawozdaniu Komisji Polityki Społecznej i Rodziny, który został sporządzony na podstawie projektu rządowego z druku nr 1779. Dziękuję.
ParlaMint-PL_2015-12-15-sejm-05-1.u91	Bardzo dziękuję. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów. Otwieram dyskusję. Proszę o zabranie głosu pana posła Jerzego Żyżyńskiego, Klub Parlamentarny Prawo i Sprawiedliwość. Bardzo proszę, panie pośle.
ParlaMint-PL_2019-07-04-sejm-83-2.u129	Szanowny Panie Marszałku! Wysoka Izbo! To, że ci ludzie, którzy są reprezentowani tam, na galerii, wygrywają w sądach, to jest fakt. Fakt, że jest to kilka tysięcy osób. I jest też faktem to, że już kilka lat czekają w zamrażarce te projekty. Chciałbym spytać: Czy tego, że zbliża się pewien armagedon finansowy dla banków, jesteście państwo świadomi? Bo mi banków ani bankierów za bardzo nie żal. Chodzi raczej o to, że oni mimo wszystko trzymają oszczędności Polaków. I te kilkadziesiąt miliardów siłą rzeczy wpłynie na stabilność tego systemu. W związku z tym chciałbym spytać: Czy macie jakiś plan, plan prawdziwy, plan rzetelny, plan systemowy, jak temu zaradzić? A nie, tak jak w przypadku reprywatyzacji, po prostu będziecie czekać, żeby zobaczyć, co się dzieje, bo od ustawy reprywatyzacyjnej też uciekacie i jak nie było nic uchwalone, tak nie jest. I tak samo jest w przypadku tych kilku lat, jak rządzicie, bo nie ma ustawy systematyzującej ten bałagan. W związku z tym proszę o odpowiedź: Czy macie, szanowny panie ministrze, jakiś rządowy projekt systematyzujący ten bajzel, który wszyscy tutaj zaraz będziemy mieli zgotowany? Dziękuję bardzo. [[Oklaski]]
ParlaMint-PL_2020-10-28-senat-17-3.u262	Dziękuję, Panie Senatorze. Informuję, że lista mówców została wyczerpana. Dla porządku informuję, że państwo senatorowie… [[Głos z sali: Jeszcze senator Brejza.]] A, przepraszam. Nie dopisałem, tak? [[Głos z sali: Nie, teraz, w tym momencie się zgłosił.]] Za późno, Panie Senatorze. Zamknąłem dyskusję. Dla porządku informuję, że państwo senatorowie Wadim Tyszkiewicz, Małgorzata Kopiczko i Rafał Ślusarz złożyli swoje przemówienia w dyskusji do protokołu. Informuję, że wnioski o charakterze legislacyjnym na piśmie złożyła grupa senatorów: Marek Martynowski, Jerzy Czerwiński, Stanisław Gogacz, Andrzej Pająk, Marek Komorowski, Jan Maria Jackowski i Aleksander Szwed. [[I Marek Borowski.]] Ponadto pan senator Marek Komorowski złożył indywidualny wniosek do projektu uchwały. Oprócz tego wnioski, poprawki do uchwały złożyli pan senator Jan Maria Jackowski i pan senator Marek Borowski. W związku z tym, że trzecie czytanie objęłoby jedynie głosowanie… Nie, nie. W związku z tym, że zostały złożone wnioski o charakterze legislacyjnym, Senat kieruje projekt uchwały do Komisji Ustawodawczej oraz Komisji Praw Człowieka Praworządności i Petycji. Zgłaszam wniosek o wyznaczenie komisji terminu przygotowania dodatkowego sprawozdania w celu przeprowadzenia trzeciego czytania projektu uchwały jeszcze na tym posiedzeniu Senatu. Jeżeli nie usłyszę sprzeciwu, uznam, że Senat przyjął przedstawiony wniosek. Nie ma głosów sprzeciwu. Proszę o komunikaty.
ParlaMint-PL_2016-06-09-senat-19-2.u6	Dziękuję bardzo. Pani Marszałek! Panie Senatorze! Szanowni Senatorowie! Odpowiem na pytanie dotyczące wojewodów. My, jak mówiłem już wcześniej, z dobrą wolą i z takimi poczuciem misji, przygotowując ten projekt ustawy, podeszliśmy do tego, że… No, wojewodowie już byli, więc spróbujmy z marszałkami, którzy czują się gospodarzami w swoim województwie. Przecież marszałkowie województw są organami założycielskimi wielu przedsiębiorstw w województwie i bardzo ważnych instytucji, takich jak szkoły, szpitale. I szliśmy właśnie w tym kierunku, żeby podzielić się tą władzą w województwie. Ale okazało się, że tam też najprawdopodobniej wkradała się polityka. Bo widzę, że tam, gdzie marszałek województwa jest przewodniczącym wojewódzkiej rady dialogu społecznego, z finansowaniem nie ma problemu, a tam, gdzie nie jest, zaczyna się problem. I, Panie Senatorze, zastanawiamy się właśnie nad tym… Wczoraj mówiłem na posiedzeniu plenarnym, że kolejne posiedzenie plenarne i prezydium jest 27 czerwca i do tego czasu mamy się zastanowić nad tym, czy faktycznie, jak będziemy starali się o zmianę ustawy o finansowaniu WRDS jeszcze w tym roku w trybie szybkiej ścieżki, nie powrócić do tego, o czym pan mówi, Panie Senatorze. Jest to zadanie zlecone, a po co ma być zlecone, niech to wykonuje wojewoda, niech organizuje radę dialogu społecznego na miejscu w województwie. Ale ja oprócz tego wyślę do wszystkich marszałków takie pismo, że po prostu jest mi przykro. Już jedno wysłałem z prośbą o zaangażowanie się i odbyłem spotkanie ze wszystkimi przewodniczącymi WRDS, kierując prośbę o pomoc, aby faktycznie marszałkowie ze swoich środków w budżecie województwa także wsparli ten dialog społeczny. Niestety, dzieje się tak, a nie inaczej. Odpowiadając na pana pierwsze pytanie, dotyczące tego, jak temu zapobiec, powiem, że my staramy się, Szanowni Państwo, aby ten dialog instytucjonalny był dialogiem reprezentatywnym. Chcemy i dążymy do tego, aby w Radzie Dialogu Społecznego organizowały się wszystkie związki zawodowe i pracodawcy. Do tego dążymy. Dzisiaj widzimy, że niektóre organizacje związkowe, niektóre organizacje pracodawców, które nie mają reprezentatywności, czyli zrzeszają mniej niż 300 tysięcy członków, widzą, że Rada Dialogu Społecznego coś znaczy, że jest potrzebna, ma wpływ. I niejednokrotnie jako przewodniczący Rady Dialogu Społecznego otrzymuję pisma, że chcą uczestniczyć w posiedzeniach itd., itd. My mówimy krótko: macie tę możliwość poprzez wstąpienie do „Solidarności”, OPZZ, Forum Związków Zawodowych, a także do Pracodawców RP, „Lewiatana” itd. – tu mówię o pracodawcach. Mają tę możliwość. Bo chodzi o to, żeby faktycznie w Radzie Dialogu Społecznego funkcjonowały silne organizacje związków zawodowych i pracodawców, żeby to nie były organizacje, które nic nie znaczą, które nie są reprezentatywne. Dzisiaj, aby zasiadać w Radzie Dialogu Społecznego, i związki zawodowe, i pracodawcy muszą w sądzie wykazać, że mają reprezentatywność na poziomie 300 tysięcy członków. Jeżeli będziemy dążyć do tego, to faktycznie ta reprezentatywność doprowadzi do tego, że nie będziemy mieli na ulicach protestów celników, którzy nie mają reprezentatywności, policjantów – oni mają związek policjantów – którzy wyszli z Forum Związków Zawodowych, a gdy w nim byli, mieli reprezentatywność. Pewnie, że będą strajki o zasięgu lokalnym, o zasięgu wojewódzkim i krajowym. Ale to, co działo się chociażby podczas ostatnich rozmów na Śląsku, gdzie Kompania Węglowa, rząd i samorząd… Nad tym pieczę miał WRDS na Śląsku. Odbywały się spotkania pod przewodnictwem przewodniczącego wojewódzkiej rady dialogu społecznego, szefa Regionu Śląsko-Dąbrowskiego „Solidarności” Dominika Kolorza, rozmawiali na ten temat. Dzisiaj jest trudna sytuacja także na Śląsku, bo przecież jest pogotowie strajkowe w szpitalu dąbrowskim. Ja też rozmawiałem na ten temat na posiedzeniu WRDS, zresztą już po raz drugi ta sprawa jest podnoszona na forum wojewódzkiej rady dialogu społecznego. Chcę państwu przekazać informację – wczoraj przekazał mi tę informację siedzący tu przewodniczący Andrzej Radzikowski z OPZZ – że podczas strajku pielęgniarek w Centrum Zdrowia Dziecka przewodniczący Wojewódzkiej Rady Dialogu Społecznego na Mazowszu, członek OPZZ, skontaktował się z pielęgniarkami z Centrum Zdrowia Dziecka i skierował prośbę o pomoc, o mediację, wyszedł z propozycją, że przedstawi tę sprawę na posiedzeniu Wojewódzkiej Rady Dialogu Społecznego w Warszawie na Mazowszu, ale pielęgniarki odmówiły. Dlatego ta sytuacja, o której pan senator mówi, jest dla nas bardzo ważna. Ale gdyby nie WRDS, które funkcjonują, i nie Rada Dialogu Społecznego, to tych protestów byłoby o wiele więcej, jestem o tym przekonany. Chociażby w przypadku projektu ustawy o podatku od sprzedaży detalicznej, można powiedzieć, poszliśmy w drugą stronę, zostało to przekonsultowane. Bo rząd rozmawiał ze stronami, które tak naprawdę nagle się zjawiły znikąd. Są reprezentatywne strony pracodawców, które wchodzą w skład Rady Dialogu Społecznego, i tu się to powinno konsultować. Jeżeli zacznie się konsultować z instytucjami lub z pracodawcami na szczeblu zakładowym, to z tych konsultacji, z tego dialogu nigdy się nie wyjdzie. Tak że my będziemy próbować robić wszystko, aby WRDS, aby Rada Dialogu Społecznego była tą instytucją, która zapobiega protestom, co nie znaczy, że ich nie będzie, to jest niemożliwe, żeby protestów nie było, a ostatecznością jest strajk, ale niejednokrotnie jest to decyzja działaczy szczebla zakładowego, na co często nie mamy wpływu, bo w naszym kraju funkcjonuje wiele organizacji zakładowych, które mają reprezentatywność tylko na poziomie zakładu, i jako „Solidarność”, OPZZ czy Forum Związków Zawodowych kompletnie nie mamy na nie wpływu. I trzecie pytanie, Panie Senatorze? [[Trzecie pytanie dotyczyło projektów poselskich…]] [[Ustawa…]] Aha. Ja jestem w stałym kontakcie z panem ministrem Henrykiem Kowalczykiem w tej sprawie i trudno mi powiedzieć, które projekty rządowe stają się nagle projektami poselskimi, bo – tak jak mówiłem wcześniej – takowe też są. My jako Rada Dialogu Społecznego głośno o tym wczoraj mówiliśmy, ale pisałem także do pani premier, że projekt poselski nie usprawiedliwia omijania trybu konsultacji. I tego będziemy się domagali, bo z ustawy o Radzie Dialogu Społecznego wynika, że jeżeli projekt jest odrzucany, jeżeli stanowisko rady jest odrzucane, to – jak już mówiłem – rząd musi pisemnie uzasadnić, dlaczego odrzuca stanowisko lub propozycję związków zawodowych. Mam nadzieję, że nie stanie się to regułą, powiem inaczej, do tego nie dopuścimy. Takie błędy były już popełniane. Rada Dialogu Społecznego nie może stać się kolejną skrzynką informacyjną, na spotkaniach której rząd będzie tylko informował o tym, co ma zamiar zrobić, bo straci to sens. Wtedy znowu jako związki zawodowe, jako „Solidarność” wyjdziemy, jako Piotr Duda pierwszy wyjdę z tej Rady Dialogu Społecznego, bo to nie będzie miało żadnego sensu. Tak że jestem przekonany o tym, że na każdym szczeblu negocjacji i opiniowania projektów ustaw – czy to jest komisja sejmowa, czy to jest RDS, czy to jest Senat – powinny być zachowane reguły gry, a zgodnie z ustawą o konsultacjach ze związkami zawodowymi, z jej art. 19 mamy na konsultacje 30 dni, w wyjątkowych sytuacjach 20 dni i te terminy muszą być zachowane. My nie możemy tego konsultować sami z sobą, my musimy zejść niżej, do regionów, do członków związku i to musi wrócić, nasi eksperci muszą przygotować opinię, żeby ona była bardzo dobra tak pod względem merytorycznym, jak i prawnym.
ParlaMint-PL_2015-12-30-senat-07-1.u119	Pani Marszałek! Wysoki Senacie! Ja przyszedłem z kartką, wynotowałem sobie parę punktów, bo przecież o 14.00 dowiedziałem się, nad czym będziemy dzisiaj dyskutować. Na wszelki wypadek przygotowałem sobie już na jutro takie 3 kartki, one jeszcze są puste, ale obiecuję państwu, że dzisiaj do godziny 24.00 będę śledził w internecie, czy któraś z ustaw, które będą jutro procedowane, a mówimy pewno o ustawie medialnej, ustawie policyjnej i jeszcze o kilku innych ważnych ustawach, nad którymi w tej chwili głosuje się w Sejmie… [[Głos z sali: Nie, nie będzie…]] A więc na tyle, na ile zdążyłem się przygotować, nie mając oczywiście żadnej opinii, żadnych ekspertyz, korzystając tylko z tej wiedzy, do której udało mi się dotrzeć w międzyczasie… Dziwię się trochę paniom i panom senatorom z Prawa i Sprawiedliwości, że państwo nie bierzecie przykładu z pana Jana Marii Jackowskiego, który tu ładnie powiedział, że on poszedł do szkoły w wieku 6 lat. No i proszę, na jakiego człowieka wyrósł… [[Głos z sali: Fajny gość.]] Taki elokwentny, fajny gość. Ja niestety poszedłem do szkoły w wieku 7 lat, tak było pięćdziesiąt parę lat temu… [[I też fajny gość…]] Ja jestem tylko skromnym inżynierem i nie chcę się porównywać z panem Janem Marią Jackowskim. Ale to jest dla państwa przykład – on pokazuje, w jakim kierunku trzeba iść. Państwo tutaj kilkakrotnie mówiliście o tym, że nie ma to właściwie żadnego znaczenia, dlatego że w tej chwili będzie szło się do szkoły w wieku siedmiu lat, ale sześciolatek też będzie mógł iść. Trzeba będzie do przychodni się zgłosić, zobaczyć i sześciolatek też będzie mógł iść. Dotychczas było odwrotnie, że w wieku 6 lat, ale można było to odroczyć i można było iść w wieku 7 lat. A więc o co tu właściwie chodzi? Bo i tak, i tak… Chodzi, proszę państwa o to, że przewracamy tę ustawę do góry nogami. Myślę, że wynika to tylko i wyłącznie z obietnic kampanii wyborczej, bo przecież powiedzieliście państwo to samo, że można i tak, i tak, że nie ma to wielkiego znaczenia. Chociaż tych uczniów pewno będzie brakowało. Proszę państwa, patrzę na moją kartkę, gdzie napisałem: wyrównywanie szans dzieci wiejskich. Proszę państwa, to, że sześciolatki mają iść do szkoły… Tu chodzi przede wszystkim o wyrównywanie szans, i to głównie na wsi, w małych szkołach, które tam są. Zaraz przejdę do kwestii likwidacji szkół wiejskich, bo to jest kolejny problem. A więc to była wielka szansa, którą państwo chcecie zaprzepaścić. Pewno będą klasy łączone, no bo jeżeli teraz pójdzie 2 albo 3 uczniów, siedmiolatków do szkoły, to… Należy się spodziewać, że pewno będą klasy łączone. Czyli na wsi to będzie bardzo trudna sytuacja. Pani Minister mówiła, że ta debata jest żenująca. Już kolega – nie będę powtarzał… No, to naprawdę, że tak powiem, żenująca wypowiedź. Pani minister mówiła też o subwencji oświatowej, że samorządy wykorzystują tę subwencję również na inne cele. Proszę państwa, ja też byłem samorządowcem. Wszyscy samorządowcy w Polsce, jak usłyszeli, co pani minister powiedziała… Oni się burzą w tej chwili, bo wszyscy wiemy, że każdy samorząd dokłada do oświaty i, nie ma cudów, będzie dokładał. Jest Karta Nauczyciela, która wiąże samorządy. A więc jak można powiedzieć, że samorządy przeznaczają tę subwencję na inne cele? No, proszę państwa, nie będę już dalej komentował tej wypowiedzi. Teraz bardzo ważna sprawa, to jest sprawa tego, co nastąpi po zmianie, jeśli chodzi o kompetencje kuratora. Proszę państwa, murowany jest konflikt między samorządem a kuratorium, to nie ulega żadnej wątpliwości. Obecnie uchwała o likwidacji szkoły – już nie wspomnę o likwidacji szkół wiejskich, gdzie tych uczniów jest nieraz bardzo mało, gdzie trzeba łączyć, gdzie trzeba dowozić itd. – leżała w gestii samorządu, czyli samorząd podejmował uchwałę, do końca lutego, potem drugą uchwałę. To samorząd decydował o tym, bo to on ponosi koszty finansowania, i to leżało w jego gestii. Jeżeli spełnił wszelkie wymogi, to wojewoda nie uchylał tej uchwały i w związku z tym można było coś zrobić. A w tej sytuacji, kiedy to kurator będzie decydował na przykład o łączeniu, o likwidacji szkół, proszę państwa… Jeżeli – podam taki przykład – będzie to jakaś mała wiejska szkoła, gdzie jest, nie wiem, 30 uczniów, a są takie szkoły, i jeżeli pani kurator powie: nie, tej szkoły likwidować nie wolno, to gmina będzie musiała tę szkołę utrzymywać. Mówiliście państwo też o tym, że w szkołach jest mniej uczniów. Proszę państwa, tak, mniej uczniów jest w klasach, mniej jest w szkole, ale szkoły trzeba utrzymywać, trzeba ogrzać. Zatem subwencję, która jest przekazywana na te szkoły, samorząd i tak wyda, jeśli ją dostanie, bo dostaje przecież odpowiednio na każdego ucznia. Tu jest cały problem, który moim zdaniem będzie nagłaśniany i będzie trudny do rozwiązania w sytuacji, gdy kurator sobie i samorząd sobie. Na to wszystko nakłada się jeszcze to, co wspominałem, problem nauczycieli. Proszę państwa, nie sposób. Mamy 650 tysięcy nauczycieli, ponad 5 milionów uczniów, czyli przypada 1 nauczyciel na 14 uczniów. Gdy porównamy to z sytuacją w całej Europie, w innych krajach, to okaże się, że jest to całkiem inny stosunek, tam jest to gdzieś na poziomie 8, 9, 10, u nas jest 14. Jeżeli teraz nałożymy na to fakt, że wypadnie nam 1 rok szkolny, czyli w szkole podstawowej nie będzie 1 roku, potem w gimnazjum nie będzie 1 roku, to nie ma cudów, nie ma innej możliwości, musicie państwo nauczycielom jasno powiedzieć, że po wprowadzeniu tych zmian część z nich zostanie zwolniona z pracy. To nie ulega żadnej wątpliwości. Samorządy to zrobią, bo nie będą miały innego wyjścia. One nie będą w nieskończoność dokładać, bo ich możliwości są ograniczone. Przecież 50% budżetu samorządów gminnych idzie na oświatę, zwykle tak jest, a w niektórych gminach jeszcze więcej. Proszę państwa, zatem ta zmiana niczego nie wnosi, a tylko i wyłącznie komplikuje. I na koniec jeszcze jedna uwaga. Proszę państwa, straszymy też troszeczkę dzieci, bo dzieci też to słyszą, słyszą to, o czym była mowa, że można powtarzać klasę, że można być dwa razy w pierwszej klasie. Proszę państwa, pomysły z księżyca. Ja jestem ciekawy, kto to wymyślił. Trzeba by mu naprawdę jakąś nagrodę ufundować, bo żeby takie coś wymyślić, to trzeba naprawdę bardzo mocno główkować. Reasumując, proszę państwa, powiem tak. Uważam, że jeżeli ta zmiana zostanie wprowadzona, to ona nic dobrego nie przyniesie, tylko kolejne kłopoty i konflikty. Dziękuję. [[Przewodnictwo obrad obejmuje wicemarszałek Grzegorz Czelej]]
ParlaMint-PL_2017-12-06-sejm-53-1.u416	...nowe ustawy o KRS... [[Wicemarszałek wyłącza mikrofon, poseł przemawia przy wyłączonym mikrofonie]] ...po co mianowanie i odwoływanie sędziów przez władzę wykonawczą. [[Oklaski]]
ParlaMint-PL_2017-10-26-sejm-50-2.u158	Panie Marszałku! Pani Minister! Wysoka Izbo! Chciałabym zapytać: Dlaczego państwo oszukaliście polskie kobiety? Bardzo pięknie wybrzmiało... [[Ooo...]] ...hasło: wcześniej na emeryturę. Ale czy poinformowaliście państwo jednak, na jaką emeryturę? Polska kobieta, przechodząc na emeryturę w wieku 60 lat, spędzi na niej statystycznie 22 lata. To będą bardzo chude 22 lata. 1560 zł brutto, 1302 zł netto - tyle wynosi średnia emerytura dla kobiety, która skorzysta z obwiązujących przepisów. A przecież to nie najniższa jeszcze emerytura. Jak ma przeżyć za taką kwotę polska emerytka? Panie i panowie z PiS są mistrzami dobrych rad. Głodującym rezydentom powiedzieli, że to będzie miało zbawienny wpływ na ich sylwetkę. Może zatem podzielą się tu z polskimi kobietami radą, jak przeżyć za taką kwotę dwie dekady. Bo przecież nie ma darmowych leków dla seniorów, bo pan Radziwiłł w swojej nieskończonej mądrości uważa geriatrię za dziedzinę zbędną. Kolejne pytanie. Wskaźnik ubóstwa i wykluczenia spada, ale GUS 12 października w zestawieniach wskazał, że wzrasta wskaźnik zagrożenia ubóstwem osób dorosłych, starzejących się, samotnych. Czy rząd bierze pod uwagę, że będzie to dotyczyło zwłaszcza starszych emerytów, których mąż bądź żona odeszli i którzy żyją samotnie? Co państwo zrobicie z tym faktem? Czyżby rząd właśnie wdrażał nowy program bieda+? Dziękuję. [[Oklaski]]
ParlaMint-PL_2017-09-21-senat-47-1.u264	Panie Marszałku! Wysoka Izbo! Panie Ministrze! Króciutko. Myślę, że chyba wszystkie wątpliwości były rozwiane podczas posiedzenia komisji, ale pozostał jeden element, który budzi nasze wątpliwości. A mianowicie to, o czym mówiliśmy i co poruszaliśmy podczas posiedzenia komisji – kwestia dentobusów. Z informacji, które uzyskaliśmy, rozmawiając ze środowiskiem lekarzy dentystów… No, mówiąc krótko, Panie Ministrze, nie ma entuzjazmu, jeśli chodzi o kwestię wzięcia tejże usługi. Nie ze względu na niechęć do świadczenia tej usługi, ale obarczenie osób, które mają świadczyć usługę stomatologiczną, wszelkiego innego rodzaju kosztami związanymi z busem, autobusem, uprawnieniami itd., itd., o czym mówiliśmy na posiedzeniu komisji. To po pierwsze. Po drugie, pan minister na posiedzeniu komisji powiedział, że dopiero będą prowadzone rozmowy z NFZ. Oczywiście ten projekt wchodzi, tak jak wiemy – mówię o dentobusach – od 2018 r. Czyli będą prowadzone rozmowy, kalkulacje, o jakiej stawce rozmawiamy, żeby również zachęcić do realizacji tego zadania. Uważamy, że o wiele prostsze, bezpieczniejsze… Ale zanim o tym powiem, to jeszcze przytoczę, bo pan minister nie był na posiedzeniu komisji… Podawano przykłady, że były już próby uruchamiania takiego programu i zawsze kończyło się tym, że był problem z obsługą pojazdu, w którym świadczona była ta usługa. Ja osobiście uważam, że taka koncentracja w postaci niebudowania w każdej szkole, malutkiej, średniej czy dużej, osobnego gabinetu… że tego rodzaju usługa jest dobrym rozwiązaniem i myślę, że warto w tym kierunku iść. Ale jest ten trudny okres przejściowy i może warto, żeby nie spaliło to na panewce, ustalić, że w tym pierwszym okresie – można to przecież później zmienić – właścicielem dentobusa jest pan wojewoda, jako reprezentant rządu, a kontrakt na usługę medyczną jest podpisywany z lekarzem, który będzie świadczył tę usługę. Dlatego też, wspólnie z panem senatorem Tomaszem Grodzkim, składamy poprawkę, która właśnie mówi o tym, że wyrazy „świadczeniodawca, o którym mowa w ust. 3” zastępuje się wyrazem „wojewoda”. I to jest jedyna nasza wątpliwość. Druga to jest taka delikatna… [[Jedyna i druga…]] Przy tej bardzo dobrej kondycji budżetu mamy nadzieję, że w latach następnych… Bo, jak wiemy, to, co jest związane z ochroną zdrowia… Patrzę tutaj na pana marszałka, na pana przewodniczącego, pana ministra… To jest dziedzina – przepraszam, na panią doktor również – która bez żadnego zadęcia politycznego wymaga wsparcia finansowego. I myślę, że będziemy tutaj wyrazicielami wszystkich: dobrze, że tego rodzaju zadanie będzie realizowane od tego roku i w latach następnych. Mamy nadzieję, że przy dobrej kondycji budżetu również z większymi nakładami. Panie Marszałku, przedkładam projekt poprawki. Dziękuję bardzo.
ParlaMint-PL_2021-12-01-sejm-43-2.u254	Bardzo dziękuję. Szanowna Pani Marszałek! Panie Ministrze! Wysoka Izbo! Panie ministrze, mam dwa pytania. Pierwsze dotyczy prac, które miał prowadzić rząd nad podobnym projektem ustawy, taką informację otrzymaliśmy podczas wczorajszego posiedzenia komisji. Prosiłbym bardzo o wyjaśnienie, dlaczego rząd nie przyjął takiego projektu, mimo że był on ponoć procedowany. Ten projekt został zgłoszony jako projekt poselski. Dlaczego rząd go nie przyjął i nie skierował do Wysokiej Izby? Drugie pytanie dotyczy bezpośrednio podstawowego interesu bezpieczeństwa państwa. Z pewnością podstawowy interes bezpieczeństwa naszego państwa wymaga, abyśmy posiadali zakłady zbrojeniowe, które są zdolne do tego, aby prowadzić przynajmniej część produkcji na użytek armii. Z pewnością było to przedmiotem różnych ocen (Dzwonek), dlaczego państwo prowadzą do upadku gliwickie zakłady Bumar Łabędy, które działają w ważnym obszarze, a wszystkie państwa działania prowadzą do tego, żeby te zakłady po prostu zlikwidować. Dziękuję. [[Oklaski]]
ParlaMint-PL_2022-06-08-sejm-56-1.u327	Szczęść Boże! - zwłaszcza nieletnim w tych nielekkich czasach. Projekt, który państwo, premier rządu Rzeczypospolitej Polskiej prezentuje nam poprzez ministra sprawiedliwości, jest projektem wyjątkowej wagi, bo nieletni to - truizmy, banał - przyszłość. Wszystko, co tutaj robimy, tam się spełni albo tam się skompromituje, w tej przyszłości, w której oni będą, a nas już nie będzie. Ten projekt jest też wielkiej wagi, bo waży pewnie ze 2 kg, ma 900 stron wraz z uzasadnieniem. Z jednej strony z ogromnym zainteresowaniem i życzliwością przypatruję się i przysłuchuję tej debacie, bo ona ma wyjątkowy poziom, bo jest poczucie wagi tej sprawy, ale z drugiej strony to jest oczywiście manifestacja monumentalnego zakłamania i hipokryzji ze strony władzy, która chce nieletnich tutaj werbalnie, oficjalnie, urzędowo wspierać, korygować i wychowywać, a przez ostatnie 2 lata niszczyła Polaków wszystkich kategorii wiekowych, ale w sposób szczególnie drastyczny i zbrodniczy tych najbardziej bezbronnych - nieletnich, małych, często wyrośniętych, ale jeszcze nie dorosłych ludzi, i oczywiście bezbronnych, chorych starców zabijaliście, szanowni państwo... [[Głos z sali: COVID, przez szczepionkę.]] ...a nieletnich wpędzaliście w choroby, uzależnienia, kompulsje. Panie pośle, statystyka. W 2021 r. w stosunku do 2020 r. nastąpił wzrost liczby zamachów samobójczych wśród nieletnich w Rzeczypospolitej Polskiej o 30-40% wśród dziewcząt, dziewczynek, dzieci, panie pośle, których pan ma rozsądną ilość - każdemu polecam, tak, brawo - dzieci płci żeńskiej. Niektórzy nauczyciele powiedzą, że 100% więcej dziewczynek próbuje odebrać sobie życie. Gdzie było wtedy Ministerstwo Sprawiedliwości, kiedy zbrodniarze z ministerstwa choroby i nagłej śmierci wydawali ukazy carskie, którym się wszyscy... [[Głos z sali: Wszyscy.]] ...podporządkowywaliście, łącznie z Prezydium Sejmu, rzecz jasna? Było jasne, że jest to brednia niemerytoryczna i bezprawna (Dzwonek), kiedy w przedszkolach...
ParlaMint-PL_2016-08-04-senat-24-2.u57	Dziękuję bardzo. Panie Senatorze, problem Danii jest… W ciągu najbliższych kilku lat planują oni zwiększenie importu… tzn. eksportu z Danii do Polski ok. 5 milionów świń. Dlatego przygotowujemy, a w zasadzie przygotowaliśmy – jest już na ukończeniu – program odbudowy trzody chlewnej. Tak jak mówiłem w swoim wystąpieniu, planujemy do 2020 r. zwiększenie pogłowia o 30%. Do tego oczywiście będą prowadzone odpowiednie działania w ramach PROW. My musimy podjąć konkurencję na takiej zasadzie, żeby u nas było więcej prosiąt, a nie żeby hamować przypływ prosiąt z Danii, bo do tego nie mamy instrumentów. Tylko nasza tańsza produkcja może spowodować, że to będzie wypierane. Doprowadzono do tego, że mamy pogłowie świń wynoszące tylko ok. 10 milionów, dlatego chcemy to odbudowywać. Inne działania mają prowadzić do zwiększenia sprzedaży zagranicznej do 15%. Otwieramy różnego rodzaju rynki… Szkoda, że pojawiło się kolejne ognisko ASF – wyjaśniamy, z jakiego powodu tak się stało – bo mieliśmy prawie otwarty rynek chiński i, tak jak mówiłem, przedtem 100% eksportu z Unii Europejskiej było skierowane do Chin. Mam nadzieję, że w niedługim czasie uda się ten rynek otworzyć, że będzie miała miejsce także sprzedaż z Polski, co spowoduje oczywiście wzrost cen. Ponadto są działania mające prowadzić do wzrostu do co najmniej 80% udziału żywca wieprzowego wprowadzonego do obrotu na podstawie umów na dostarczanie produktów rolnych. Powiedziałem, że ustawa o tej, w skrócie mówiąc, przewadze kontraktowej przewiduje, że będzie konieczność zawierania umów pod rygorem kary. Czyli jeśli inspekcja, która powstanie, czy jeszcze ta stara… Jeśli ona stwierdzi, że zakup, jeśli chodzi o produkcję, nastąpił bez jednoznacznej umowy, to jest przewidziane chyba do 3% od obrotu… Tak że te mechanizmy, po pierwsze, uszczelnią, po drugie, spowodują, że właśnie nie będzie takich kombinacji. A my poprzez działania w ramach PROW chcemy odbudowywać… I tam mamy 4 działania, które niedługo zostaną uruchomione, i w ramach tych działań będą przyznawane dotacje, środki na te cele.
ParlaMint-PL_2019-04-12-senat-76-2.u39	Teraz pytanie zadaje pan marszałek Borusewicz. Proszę bardzo. [[Ja chciałem o to samo zapytać, tak że rezygnuję, Panie Marszałku.]] Czy są jeszcze pytania ze strony państwa senatorów? Jeżeli nie ma, to… [[Jeszcze jedno.]] Jeszcze jedno. Pan senator Rybicki. Proszę bardzo.
ParlaMint-PL_2016-11-03-sejm-29-1.u272	Panie Marszałku! Wysoka Izbo! Sejm poprzedniej kadencji uchwalił nowe przepisy, zgodnie z którymi finansowanie szczepień ochronnych miał przejąć od stycznia 2017 r. Narodowy Fundusz Zdrowia. Priorytetem były jednak powszechne szczepienia niemowląt przeciwko pneumokokom. Jeszcze w maju tego roku Ministerstwo Zdrowia obiecywało, że zagwarantuje taką bezpłatną ochronę przed pneumokokami dla wszystkich dzieci. Teraz rząd wycofuje się z tych obietnic, bo brakuje pieniędzy. Panie ministrze, resort jest w posiadaniu wyliczeń, jakie oszczędności powstałyby w wyniku wprowadzenia szczepień przeciw pneumokokom. Na opłacenie tych szczepionek potrzeba 170 mln zł, a oszczędności z leczenia oszacowano na 230 mln zł. Panie ministrze, są pieniądze dla tworzonej Polskiej Fundacji Narodowej w wysokości 100 mln zł rocznie, są miliony [[Dzwonek]] na komisję smoleńską i wydłużenie jej prac, 3 mld zł pójdzie rocznie na przedsiębiorstwo...
ParlaMint-PL_2021-07-22-sejm-35-2.u2	Bardzo dziękuję, pani poseł. Przystępujemy do rozpatrzenia punktów 12., 13. i 14. porządku dziennego: Zatem proszę pana posła Henryka Kowalczyka o przedstawienie sprawozdania komisji o sprawozdaniu z wykonania budżetu państwa za okres od 1 stycznia do 31 grudnia 2020 r. oraz projektu uchwały w przedmiocie absolutorium.
ParlaMint-PL_2017-12-12-senat-52-1.u229	Ale to już było powiedziane wcześniej. Kadencja Sejmu nie pokrywa się z kadencją członków Krajowej Rady Sądownictwa – ja odpowiedziałam wcześniej panu senatorowi, odwołując się nawet do Sejmu tej kadencji – w związku z czym długość trwania kadencji Sejmu i Senatu tej kadencji… [[Ale rozwiązanie Sejmu…]] …naprawdę nie ma znaczenia z punktu widzenia… [[No nie ma. Panie Senatorze, no…]] …kadencji Krajowej Rady Sądownictwa, która jest 4-letnia. W taki sposób została ona ustalona konstytucyjnie i w taki sposób została ona uregulowana w ustawie z 8 grudnia.
ParlaMint-PL_2017-06-08-sejm-43-2.u367	Dziękuję, pani marszałek. Panie ministrze, pan zmusza Polaków do tego, żeby finansowali m.in. to, czego pan w telewizji nie zobaczy. Pokażę panu. „Pięć manipulacji z pięciu dni. Tak wyglądają 'Wiadomości' po przejęciu przez PiS”. „Dziennikarze 'Teleexpresu' zwolnieni z TVP po prawie 10 latach pracy. Nagle zniknęli z grafika”. „Wydawca TVP Info oskarżył stację o mobbing. Stracił pracę”. Albo to: Telewizja zadłużona po uszy, a dziennikarze oszukują pracodawcę i dostają horrendalne pieniądze. Kuzyn Kaczyńskiego dostał pracę. Ale czy to wystarczy? Nie. Kuzyn Kaczyńskiego jest związany z panią z filmu „Smoleńsk”. I co się dzieje? Pani z filmu „Smoleńsk” pracuje w TVP. Czy wystarczy tych żon? Nie. [[Wesołość na sali, oklaski]] Narzeczona pana Kurskiego pracuje w TVP. Jaki jest efekt? Kłopoty TVP. Spadają dochody, spada oglądalność. [[Oklaski]] Co się dzieje dalej? Prezes Kurski ma swoje wyniki, są bardzo dobre. A jak działa TVP, panie ministrze? Nie ma serduszka WOŚP, za to jest przerywana linia, [[Dzwonek]] jak jedzie pani Szydło.
ParlaMint-PL_2021-10-27-senat-32-1.u362	Bardzo dziękuję. To było ostatnie pytanie. Projekt ustawy został wniesiony przez rząd. Do prezentowania stanowiska rządu w toku prac parlamentarnych został upoważniony minister finansów. Czy przedstawiciel rządu pragnie zabrać głos w sprawie rozpatrywanej ustawy i przedstawić stanowisko rządu? Panie Ministrze? [[Podsekretarz Stanu w Ministerstwie Finansów Jan Sarnowski: Tak.]] Bardzo proszę. [[Podsekretarz Stanu w Ministerstwie Finansów Jan Sarnowski: Można z miejsca?]] Proszę bardzo.
ParlaMint-PL_2020-01-09-sejm-03-2.u141	Panie Marszałku! Wysoka Izbo! Wnioskodawcy projektu w jego uzasadnieniu stwierdzają, że Dzień Nauki Polskiej będzie wyrazem najwyższego szacunku dla dokonań polskich naukowców czasów minionych i współczesnych. Stanowić będzie inspirację, wzmocni społeczny prestiż i zainteresowanie nauką. Tymczasem na badania Polska w 2018 r. wydaje zaledwie 1,3% PKB, a budżet 2020 r. nie przewiduje wzrostu tych nakładów. Dla porównania, Szwecja wydaje na naukę 3,4%, a w Polsce w latach 2013–2018 wzrost sumarycznie to było 0,09%. Z kolei Krajowa Sekcja Nauki NSZZ „Solidarność”, oceniając nasze reformy szkolnictwa wyższego, napisała: Obserwujemy narastający chaos organizacyjny, poczucie niepewności pracowników, uczelni, instytutów badawczych oraz sprzeczności we wprowadzanej ustawie. Czynniki te przyczyniają się do braku ciągłości badań naukowych. Chciałbym w związku z tym zadać pytanie wnioskodawcom i wicepremierowi Gowinowi. Czy nie uważacie, że lepszym wyrazem uznania (Dzwonek) dla polskich naukowców byłoby jednak wzmocnienie finansowania, a nie ustanawianie dnia nauki? Dziękuję bardzo. [[Oklaski]]
ParlaMint-PL_2016-09-13-sejm-25-1.u62	Bardzo dziękuję. Panie Marszałku! Wysoka Izbo! Po odebraniu wszystkich przedstawionych przez państwa argumentów w tej dyskusji warto przytoczyć to, o czym mówił Arystoteles. Arystoteles mówił o polityce, że polityka to jest rodzaj sztuki rządzenia państwem, której celem jest dobro wspólne. Tak mówił Arystoteles. Może warto się nad tym pochylić. To powinna być właściwie celna odpowiedź na zarzuty co do polityka, na zarzuty co do potencjalnego upolityczniania szkoły, na zarzuty dotyczące niezależności szkoły. Nigdzie bardziej niż w Krajowej Szkole Administracji Publicznej młodzi ludzie, absolwenci powinni posiąść rodzaj sztuki, w tym przypadku umiejętność współrządzenia, bo oni są osobami, które są kluczowe w projekcie rządzenia państwem, doradzają, wykonują, stosują prawo. Dlatego tak ważny jest patron tam, gdzie tę sztukę nabywają. Powiem tak, padło tutaj pytanie - przepraszam, może nie będę wymieniać wszystkich nazwisk, staram się te pytania po prostu pogrupować na problemy, jakie państwo poruszaliście - o pomysł, o klucz, dlaczego to rząd jest autorem takiej ustawy. Powód jest bardzo prosty, trzeba umieć czytać ustawy. Krajowa Szkoła Administracji Publicznej podlega premierowi Rzeczypospolitej Polskiej, tak mówi ustawa. Zatem premier i rząd Rzeczypospolitej Polskiej mają absolutną legitymację do tego, żeby taki projekt ustawy stanął w Wysokiej Izbie. Dlaczego w Wysokiej Izbie? Dlatego, i to jest również odpowiedź na kwestię formuły konsultacji, one były różne. To nie jest tylko ta konsultacja, o której mówiłam, czyli w radzie szkoły czy w Radzie Służby Cywilnej. Na marginesie chcę powiedzieć, że na posiedzeniu rady szkoły w tym przedmiocie była też obecna szefowa stowarzyszenia absolwentów i nie zastrzegła tej idei, to jest też moja odpowiedź na pytanie. Ale nade wszystko, szanowni państwo, jak popatrzymy na to, w jaki sposób reagowała na poszczególnych patronów, jak reagowali poszczególni słuchacze każdoczesnych roczników tej szkoły od początku jej powstania... Warto tutaj przytoczyć taką praktykę, dobrą praktykę, myślę, że praktykę, która powinna pozostać, również po dniu, kiedy przyjmiemy ustawę o nadaniu szkole imienia pana prezydenta Lecha Kaczyńskiego. Każdorocznie absolwenci wybierali sobie patrona, i niech to pozostanie, i to też byli wybitni politycy. A więc skąd zarzut, że polityk ma być patronem szkoły? Żeby uczynić zadość uzasadnieniu tego wywodu, pozwólcie państwo, że przytoczę kilka nazwisk. To był właśnie śp. pan premier Tadeusz Mazowiecki, to był marszałek Piłsudski, to był Jan Nowak-Jeziorański, to był Eugeniusz Kwiatkowski, to był wreszcie w latach 2008–2010 Bronisław Geremek, to był śp. Wiesław Chrzanowski, prezydent na uchodźstwie pan Ryszard Kaczorowski itd. Tak więc jest taka wola absolwentów, żeby obrać patrona. Jeżeli każdego roku jest obierany patron, to pytam, skąd zarzuty, dążenie do tego, żeby szkoła nie miała patrona? To jest geneza tego, z czym dzisiaj przyszliśmy do Wysokiej Izby jako rząd Rzeczypospolitej Polskiej. Nie chcę oceniać, bo umówiliśmy się, że dyskusja będzie na wysokim poziomie, i niech tak pozostanie, ale zarzut, że pan prof. Lech Kaczyński nie był absolwentem tej szkoły albo że tej szkoły nie tworzył... [[Nie mógł być jej absolwentem.]] ...nie mógł być z racji oczywistych, pełna zgoda, pani profesor. Ale tu nasuwa się takie pytanie, można powiedzieć, na równym poziomie z pytaniem, które zostało zadane, czy książę Józef Poniatowski, dlatego że nie budował mostu, nie mógłby być jego patronem. Szanowni państwo, jeśli zadajemy z tej mównicy pytania, to zastanówmy się, jakiej wagi i jakiego kalibru broni chcemy użyć, żeby przyłożyć drugiej stronie. I wreszcie, szanowni państwo, pytania, które padały z tej mównicy, o kwestię dotyczącą właśnie owej apolityczności - wywodząc się z nauki Arystotelesa, stają się chyba już bezprzedmiotowe. Powinniśmy się wszyscy uczyć sztuki rządzenia, tak aby rzeczywiście była ona nacechowana na dobro wspólne. A przywołując postać Lecha Kaczyńskiego, było kilka elementów w jego życiu, oprócz pięknego dorobku i naukowego, i politycznego - właśnie to co było tutaj przywoływane, a czego nam dzisiaj bardzo w polityce brakuje, tj. to, że był wspaniałym człowiekiem. To, że ja jestem dzisiaj też w polityce, to też jest dzięki śp. Lechowi Kaczyńskiemu, dlatego że będąc kiedyś zwykłym, pomniejszym pracownikiem na najniższych może szczeblach sądów i prokuratur, zauważyłam, jak wiele chciał zrobić dla polskiego sądownictwa, jak wiele i w jak krótkim czasie zrobił dla polskiego sądownictwa. Nie wiem, czy państwo wiecie, i ten szczegół chcę podać, będę go przywoływać zawsze, ilekroć będę miała możliwość mówienia o tym, że to był pierwszy i ostatni minister sprawiedliwości - prokurator generalny, który uderzył ręką w stół i poprosił, i do dzisiaj obowiązuje to zarządzenie, aby sędziowie przysyłali wprost do ministerstwa informacje, dlaczego sprawy ciągną się 3 lata, 4 lata, 5 lat. Każda sprawa ma być opisana osobno, każda z sygnaturą i każda z powodem jej przeciągania. I to był pierwszy poważny sygnał, obok oczywiście wytycznych prokuratorskich, jaka ma być ta trzecia władza, o którą dzisiaj jest zresztą spór - ważny spór, a spór jest istotą demokracji, o fundament demokracji, bo sądownictwo jest fundamentem demokracji, jednym z fundamentów, bardzo ważnych filarów demokracji w każdym kraju - jakie to sądownictwo miało być, czy opieszałe, skorumpowane, służące tylko establishmentowi, czy też takie, które miało odpowiadać wszelkim standardom właśnie konstytucyjnym, ale przede wszystkim standardom, które miały służyć zwykłemu obywatelowi. I pięknie tutaj podała pani poseł Borowiak pewne cechy: stabilność postawy, troska o dobro wspólne, uczciwość i sprawiedliwość. I jeśli do tego dodamy: przede wszystkim absolutna kompetencja, czyli wykształcenie, wiedza i doświadczenie, i jeśli do tego dodamy odwagę, bo tak czynił w polityce zagranicznej, wiele razy obśmiewany, a dzisiaj widzimy, jakże te elementy jego odważnej polityki, można powiedzieć, są czy będą fundamentem chociażby w dyskusji o dalszym kształcie Unii Europejskiej - jego piękne świadectwo w Gruzji: odwaga, ale też umiejętność, umiejętność gromadzenia wokół siebie również przywódców, przywódców tych państw, które były kluczowe dla pokazania, że pewnym kwestiom i zapędom po prostu się nie poddamy - jeżeli do tego właśnie dodamy te cechy, to myślę, że jeśli takie cechy posiądą absolwenci Krajowej Szkoły Administracji Publicznej, to dalej już będzie tylko lepiej. I, panie marszałku, Wysoka Izbo, była tutaj mowa o przeciąganiu liny. Myślę, że trochę szkoda, iż się stało tak, że ten wniosek padł. Trzeba będzie go przegłosować. Myślę, że również to stanie się w atmosferze wielkiej kultury i też wielkiej zgody. Skoro padł wniosek, dopóki nie będzie wycofany, trzeba będzie go po prostu przegłosować. I nigdzie bardziej niż w Wysokiej Izbie, nigdzie bardziej nie ma do tego tytułu, żeby taką ustawę przegłosować. Próbowano tu również - może powiem tak politycznie, że w słowniczku politycznym jest słowo „rozgrywanie”, niektórzy są mistrzami w takim rozgrywaniu, a już naprawdę mistrzostwem w pejoratywnym tego słowa znaczeniu jest rozgrywanie tej idei, o której dzisiaj mówimy, pomiędzy śp. Lechem Kaczyńskim a śp. Władysławem Stasiakiem. To jest coś, co nigdy nie powinno mieć w polskim porządku nie tylko prawnym, też w polskiej kulturze politycznej miejsca. Nie będziemy się temu poddawać. Nawet więcej, podamy argumenty bardzo proste i bardzo oczywiste - po prostu oni by sobie tego nie życzyli. Myślę, że również Tadeusz Mazowiecki by sobie takiego rozgrywania politycznego nie życzył. [[Głos z sali: Lech Kaczyński też nie.]] Świętej pamięci pan prof. Lech Kaczyński - był taki moment, kiedy bardzo pomógł absolwentom, pomógł szkole. My to przywołujemy, przywołała to również słusznie pani profesor. Otóż kiedy zaraz po powstaniu szkoły pojawiły się bardzo poważne trudności ze znalezieniem dobrych i godnych miejsc pracy dla absolwentów, tych z Pierwszej Promocji, pan prof. Lech Kaczyński jako pierwszy zaoferował natychmiast pracę ponad połowie tych absolwentów. I dzięki jego stanowczości przede wszystkim i determinacji, bo trzeba było wtedy stanowczości szefa, żeby taką decyzję podjąć, 16 z 34 absolwentów natychmiast objęło urzędy. W tym roku również mieliśmy ambicję, żeby wszyscy ci, którzy ukończyli tę szkołę, a jest to niewątpliwie elita, zasilili polskie kadry. I tak się stało, wszyscy otrzymali propozycję zatrudnienia. W latach 1993–1995 tę pracę absolwenci otrzymali właśnie w Najwyższej Izbie Kontroli i wtedy również taką pracę... Takim absolwentem był śp. Władysław Stasiak. Myślę, że właśnie z tego względu nie życzyłby sobie tego typu rozgrywania. Ostatni argument, który przywołuję, a propos tej polityki. Może kiedyś debatę tutaj zróbmy na temat polityki? Warto. Ten argument jest następujący: przecież również absolwenci Krajowej Szkoły Administracji Publicznej, czasami w życiu tak się staje, stają się politykami. Mamy tutaj przykład chociażby posłów Nowoczesnej, ale też posłów Prawa i Sprawiedliwości, a także innych osób, które były absolwentami. Pytam, czy to jest źle... [[Głos z sali: Dobrze.]] ...czy to jest dobrze, panie pośle. Więc czasami, jak chcemy kogoś uderzyć, to zastanówmy się, czy warto. Wysoka Izbo! W imieniu rządu Rzeczypospolitej Polskiej mam ten zaszczyt i wnoszę, aby rządowy projekt ustawy o zmianie ustawy o Krajowej Szkole Administracji Publicznej w przedmiocie nadania tej szkole imienia pana profesora... imienia, dokładnie według literalnego brzmienia ustawy, prezydenta Rzeczypospolitej Polskiej Lecha Kaczyńskiego, stał się jak najszybciej faktem. Dziękuję bardzo. [[Oklaski]]
ParlaMint-PL_2017-04-26-senat-40-1.u392	Dziękuję bardzo, Pani Marszałek. Panie Ministrze, znalazłem informację, że w budżecie na 2017 r. Komisja do Zwalczania Dopingu w Sporcie ma zapisane ok. 2 milionów 800 tysięcy zł. Czy w związku z wejściem w życie ustawy będą jakieś zwiększone środki w ministerstwie na ten cel?
ParlaMint-PL_2022-04-28-sejm-53-2.u142	Panie Marszałku! Panie Ministrze! Wysoka Izbo! No nie macie szczęśliwej ręki, panie ministrze. Naprawdę czego się czepicie, to akurat było w odwrotnym kierunku. Wy obniżacie, a ludziom rośnie. [[Jak rośnie, to dobrze.]] No jak to jest? Może zastosujcie odwrotną metodę. Może zacznijcie podwyższać te podatki, bo obniżacie wszystkie podatki, a ludziom rośnie. Taki dobrobyt mamy. [[Oklaski]] [[Głos z sali: No to normalne.]] Podam wam przykład. Ceny gazu. Chcieliście obniżyć ceny gazu, będzie wojna z Putinem, niezależność, przeszliście na spotowe kwoty. I do czego doprowadziliście? Wydawało wam się, że obniżacie. Podnieśliście ceny gazu i Polska od 2020 r. płaci 1 mld dolarów miesięcznie, to są 4 mld. Polacy płacą więcej za gaz od 2020 r. [[Oklaski]] Przemnóżcie sobie teraz przez te lata. To Polacy zapłacili. [[Głos z sali: Trzeba znać trochę...]] Tak obniżacie podatki, więc my pytamy, kto podpisał taką umowę, imiennie chcielibyśmy wiedzieć, bo wy cały czas... [[Głos z sali: Skandal!]] ...mówicie o dywersyfikacji, ale kto dywersyfikował dostawę gazu w ten sposób, żeby Polacy 4 mld zł miesięcznie więcej płacili. To są rozwiązania, to są propozycje. Jeżeli macie tyle pieniędzy, bo pan minister mówi, że nie ma tutaj żadnego (Dzwonek) zagrożenia... [[Oklaski]] [[Wicemarszałek wyłącza mikrofon, poseł przemawia przy wyłączonym mikrofonie]] [[Ooo... A wyście nadali.]] [[Głos z sali: Wyście podwyższyli.]] [[3 zł.]]
ParlaMint-PL_2019-07-31-senat-83-1.u252	Bardzo dziękuję, Panie Senatorze. Obecnie senatorowie mogą zgłaszać z miejsca trwające nie dłużej niż minutę zapytania do senatora sprawozdawcy. Czy ktoś z państwa pragnie takie pytanie zadać? Nie widzę zgłoszeń. Dziękuję. Projekt tej ustawy został wniesiony przez rząd. Do prezentowania stanowiska rządu w toku prac parlamentarnych został upoważniony minister gospodarki morskiej i żeglugi śródlądowej. Jest z nami pani minister Anna Moskwa, podsekretarz stanu w Ministerstwie Gospodarki Morskiej i Żeglugi Śródlądowej. Proszę panią minister o zabranie głosu.
ParlaMint-PL_2016-06-08-sejm-20-1.u553	Szanowny Panie Marszałku! Panie Ministrze! Wysoka Izbo! Otóż na początku chciałem przeprosić organizacje i uczestników wysłuchania obywatelskiego, ponieważ moja nieporadność w przedstawianiu pewnych informacji z tego wysłuchania spowodowała, iż pan minister odniósł mylne wrażenie co do jakości tego wysłuchania. Otóż muszę przyznać, że w tak merytorycznym wysłuchaniu publicznym naprawdę rzadko zdarza się brać udział. Tak że zachęcam, panie ministrze, do tego, aby brać udział. Mam konkretne pytania. Panie ministrze, czy wykonano test proporcjonalności w stosunku do tych przepisów, które procedujemy? Co to według pana oznacza: konstytucyjne zróżnicowanie ochrony? I czy to oznacza, że można wybranych ludzi, nie obywateli polskich, całkowicie pozbawić właśnie tych praw, które im przysługują? Czy w związku z podsłuchiwaniem obcokrajowców mogą być podsłuchiwani bez zgody sądu również obywatele polscy? [[Dzwonek]] Chciałem zapytać również o ten art. 32a ust. 1. Panie marszałku, bardzo proszę, bo to jest ta kluczowa sprawa. Co to, panie ministrze, oznacza: istotne z punktu widzenia ciągłości funkcjonowania państwa...
ParlaMint-PL_2016-06-09-sejm-20-2.u523	Pani Marszałek! Wysoka Izbo! Tak jak już powiedział mój przedmówca, projekt ustawy o administracji skarbowej został już złożony do Sejmu i lada moment - to jest kwestia może następnego posiedzenia - będzie rozpatrywany. Tak że państwo będą mieli możliwość i okazję dokładnie zapoznać się ze szczegółami, które przepisy - odnośnie do dzisiaj omawianej ustawy - tam się znajdą. Chcę tylko powiedzieć, że większość z tych przepisów została ujęta również w tej ustawie. Natomiast odnosząc się do konkretów, które tutaj państwo posłowie podnosili - jeśli chodzi o centralizację np. informacji podatkowej w KAS-ie, ona jeszcze pójdzie dalej, dlatego że obejmie również informację celną. Po prostu będzie to scentralizowane i ułatwi prowadzenie działalności z tej racji, że w jednym miejscu znajdą się wszystkie sprawy związane zarówno z cłem, jak i z podatkami i będzie przedstawiona jednolita interpretacja podatkowa. Tak że na pewno to jeszcze pójdzie dalej i ułatwi działalność przedsiębiorców. Właśnie takim zamysłem żeśmy się kierowali, aby w tym kierunku to poszło, i wszystkie te sprawy związane z ułatwieniem prowadzenia działalności, które były zawarte również w ustawie o administracji podatkowej, o której dzisiaj mówimy, będą także w tej ustawie. Odnośnie do struktur, proszę państwa, uważamy, że - w celu płynnego przeprowadzenia całości reform, ale i wykonywania zadań - w pierwszej fazie ta działalność zostanie oparta o struktury urzędów skarbowych, do urzędów skarbowych będą przyłączane urzędy celne, tak aby podatnicy, którzy w tej chwili już są przyzwyczajani i są załatwiani w danych urzędach, mogli to kontynuować, aby tu nie było pewnej dezorganizacji. Jeśli chodzi o konsekwencje, proszę państwa, tutaj konsekwencji nie ma żadnych, dlatego że tylko w tym pierwszym kwartale, który żeśmy dokładnie podliczyli, nasze pobory były dużo wyższe i ściągalność podatków i cła była wyższa niż w przypadku pierwszego kwartału roku ubiegłego. A więc to dowodzi, że nawet bez wprowadzenia jeszcze w tej chwili zmian ustawowych potrafiliśmy za pomocą tylko zmian organizacyjnych usprawnić tę działalność i zwiększyć efektywność ściągalności. Proszę państwa, tyle w tych sprawach. Chcę również powiedzieć w imieniu rządu, że poprawka do poselskiego projektu ustawy o zmianie ustawy o zmianie ustawy o administracji podatkowej oraz ustawy Ordynacja podatkowa oraz niektórych innych ustaw przesunie datę wejścia w życie przepisów ustawy z dnia 10 lipca 2015 r. o administracji podatkowej z dnia 1 lipca 2016 r. na dzień 1 stycznia. Minister finansów popiera tę poprawkę. Dziękuję bardzo. [[Oklaski]]
ParlaMint-PL_2022-05-26-sejm-55-2.u322	Dziękuję, panie pośle. Pan poseł Stefan Krajewski, Koalicja Polska. Szykuje się pan poseł Grzegorz Braun. Musimy trochę przyspieszyć, żeby głosowania były o czasie. [[Przyspieszamy.]] Dziękuję bardzo.
ParlaMint-PL_2021-04-15-sejm-28-2.u22	Dziękuję bardzo. Przechodzimy do następnych pytań. Posłowie Krzysztof Gawkowski, Wiesław Szczepański, Robert Obaz, Katarzyna Kretkowska, Monika Falej, Karolina Pawliczak, Joanna Scheuring-Wielgus, Przemysław Koperski, Rafał Adamczyk, Joanna Senyszyn, Marek Rutka, Małgorzata Prokop-Paczkowska, Jan Szopiński, Tadeusz Tomaszewski i Paulina Matysiak z Lewicy zadają pytanie. Bardzo proszę, jako pierwszy pan Robert Obaz, klub Lewicy.
ParlaMint-PL_2016-03-18-sejm-14-3.u3	Dziękuję bardzo. [[Gwar na sali]] Z wnioskiem formalnym zgłasza się pani poseł Joanna Kluzik-Rostkowska, klub Platforma Obywatelska. [[Dzwonek]]
ParlaMint-PL_2021-07-22-sejm-35-2.u307	Dziękuję bardzo. Panie Marszałku! Wysoka Izbo! Panie Ministrze! Ustawa o zmianie ustawy o transporcie kolejowym to efekt analizy, która została przeprowadzona w Urzędzie Transportu Kolejowego. Inicjatorem tej nowelizacji jest prezes UTK. W uzasadnieniu do projektu ustawy znajduje się bardzo ciekawa argumentacja, dlaczego prezes Urzędu Transportu Kolejowego postuluje wprowadzenie tego w miejsce dotychczasowego systemu, który jest zgodny z powszechną zasadą w Unii Europejskiej, z zasadą subsydialności, czyli że wszędzie tam, gdzie nie musi interweniować państwo, mogą to robić inne podmioty. W przypadku szkolenia i egzaminowania maszynistów do tej pory mieliśmy te ośrodki szkoleniowo-egzaminacyjne, ale prezes Urzędu Transportu Kolejowego zauważył obniżenie poziomu bezpieczeństwa w transporcie kolejowym. To wynika bardzo dokładnie z tej tabelki, do której odsyłam wszystkich posłów, którzy mają wątpliwości, czy wprowadzić ten nowy system, system oparty na egzaminie państwowym. Mnie ta argumentacja przekonała. Przekonały mnie także te argumenty, które dotyczą pewnej luki pokoleniowej. Chodzi o zwiększenie o 17 tys. liczby maszynistów z krótkim stażem. Państwo powinno w takiej sytuacji zaproponować rozwiązania. Ministerstwo we współpracy z Urzędem Transportu Kolejowego przygotowało tę nowelizację. O tym, jak ma przebiegać ten egzamin, mówili moi przedmówcy. Nie będę w związku z tym powtarzał tego schematu, ale powiem, że egzamin państwowy, także w innych branżach transportu, jest czymś na porządku dziennym, jest zasadą zarówno w transporcie morskim, jak i w transporcie lotniczym. Nie ma więc istotnego powodu, aby w transporcie kolejowym nie wprowadzić także tej reguły. Egzamin zarówno na licencję, jak i na świadectwo będzie miał charakter państwowy. Dodajmy, że dotyczy to w tej chwili 17 tys. maszynistów, którzy stanowią podstawę kolejowego systemu transportowego. Jednocześnie chodzi o 89 przedsiębiorstw, które zatrudniają maszynistów. To nie jest wielka skala, gdy porównamy z to liczbą posiadaczy uprawnień do prowadzenia pojazdów samochodowych. Kierowców mamy 22 mln, o liczbie przedsiębiorstw zajmujących się przewozem już nie będę mówił. Ale chcę powiedzieć jedno: to jest pierwszy krok, żeby zwiększyć bezpieczeństwo w transporcie kolejowym. Musimy mówić i upominać się o następny, a więc czas pracy maszynistów. Tak jak mamy ustawę o czasie pracy kierowców i wiadomo, że kierowca tira nie może przekroczyć dopuszczalnego limitu, to również to samo musi dotyczyć maszynistów. Będę się o to upominał, także w imieniu maszynistów, którzy przecież docierali do posłów zasiadających w tej Izbie i prosili o to, aby (Dzwonek) zdopingować rząd do szybkiego działania. Ten projekt przecież już powstał. Dziękuję za uwagę. [[Oklaski]]
ParlaMint-PL_2017-12-14-sejm-54-3.u233	Do głosowania nad uchwałą Senatu przystąpimy w bloku głosowań. [[Nie było pytań.]] Przystępujemy do rozpatrzenia punktu 19. porządku dziennego: Sprawozdanie Komisji Finansów Publicznych o uchwale Senatu w sprawie ustawy o dystrybucji ubezpieczeń (druki nr 2106 i 2126). Proszę pana posła Jana Szewczaka o przedstawienie sprawozdania komisji. Nie ma pana posła. [[No to jak, pani marszałek?]] Nie chcę ogłaszać przerwy. Przystępujemy do rozpatrzenia punktu 20. porządku dziennego: Sprawozdanie Komisji Polityki Społecznej i Rodziny o uchwale Senatu w sprawie ustawy o zmianie ustawy o systemie ubezpieczeń społecznych oraz niektórych innych ustaw (druki nr 2108 i 2118). Proszę panią poseł Barbarę Bartuś o przedstawienie sprawozdania komisji.
ParlaMint-PL_2019-08-09-sejm-85-2.u18	Niby coś się zmieniło, a nic się nie zmieniło. Dalej jest tak samo. [[Oklaski]] [[Głos z sali: Brawo!]] [[Nitras, przeproś.]] Dzisiaj jest dzień, w którym Jarosław Kaczyński... [[Wicemarszałek wyłącza mikrofon, poseł przemawia przy wyłączonym mikrofonie]] [[Honorowo przeproś.]]
ParlaMint-PL_2019-04-04-sejm-79-2.u171	Dziękuję, pani poseł. Bardzo proszę podsekretarza stanu w Ministerstwie Zdrowia pana ministra Zbigniewa Króla o udzielenie odpowiedzi.
ParlaMint-PL_2017-03-09-sejm-37-2.u89	Dziękuję, pani minister. Kolejne pytanie, w sprawie oceny funkcjonalności obszarów Natura 2000 - do ministra środowiska. Bardzo proszę, pani poseł Agata Borowiec.
ParlaMint-PL_2017-06-20-sejm-44-1.u279	Pani Marszałek! Panie Ministrze! Wysoka Izbo! Mam dzisiaj zaszczyt przedstawić stanowisko Klubu Poselskiego Nowoczesna odnośnie do sprawozdania komisji o poselskim projekcie ustawy o zmianie ustawy o przeciwdziałaniu narkomanii. Opinie, które pojawiały się na temat samego projektu i proponowanych rozwiązań prawnych, są bardzo różne. Pewnie wynika to ze świadomości zagrożeń, jakie niosą za sobą narkotyki. Dzisiejsza debata koncentruje się na zapewnieniu dostępu do medycznej marihuany, która w wielu sytuacjach jest jedynym środkiem przynoszącym ulgę osobom cierpiącym. Podczas posiedzeń podkomisji, która zajmowała się tą problematyką, byliśmy świadkami wielu dramatycznych apeli rodziców i opiekunów, którzy na co dzień zmagają się z niewyobrażalnym cierpieniem najbliższych i którzy w obecnej sytuacji prawnej nie mogą im w żaden sposób pomóc. Te osoby decydują się nawet popełnić przestępstwo na gruncie prawa karnego, by choć na chwilę ulżyć swoim bliskim, dlatego nie możemy udawać, że problemu nie ma, że takich przypadków jest niewiele. Polskie prawodawstwo powinno być w tym obszarze już dawno znowelizowane. Empiryczne działania marihuany medycznej na osoby z padaczką lekooporną oraz innymi schorzeniami są wystarczającym powodem, aby uchwalić zmiany w prawie służące dekryminalizacji osób walczących o lepszy komfort życia swoich bliskich. Wierzę, że potrzebujący, pomimo różnych wyobrażeń o dostępie do środków leczniczych na bazie medycznej marihuany, będą mogli wkrótce wykupić odpowiedni środek w aptece. Na przestrzeni miesięcy prac nad ustawą spotkałem się z wieloma osobami, które w różnym stopniu związane są z tematem: od przedstawicieli fundacji przez lekarzy i naukowców prowadzących badania aż do pacjentów, którzy domagają się dostępu do medycznej marihuany. Po wielu rozmowach mogę jednoznacznie stwierdzić, że ta zmiana jest nie tylko bardzo oczekiwana przez społeczeństwo, ale jest czymś, czego nie możemy dłużej odwlekać. Liczę, że w przyszłości wszelkie programy i projekty zmierzające do rozwoju tej gałęzi przemysłu farmaceutycznego będą powstawały w ścisłej współpracy samych zainteresowanych oraz bardzo licznych instytucji i rodzimych instytutów badawczych, które na co dzień zajmują się tym obszarem. Klub Poselski Nowoczesna poprze procedowany projekt. Jednocześnie pragnę zaznaczyć, że jako lekarz zawsze stawiam na pierwszym miejscu bezpieczeństwo pacjenta, a ono w tym przypadku nie jest zagrożone. Dziękuję. [[Oklaski]]
ParlaMint-PL_2020-11-18-sejm-21-1.u287	Dziękuję bardzo. Pan premier swoje wystąpienie rozpoczął od tego, że to jest jedna z najważniejszych decyzji dla Polski, a nie chciał debaty po tej decyzji, po jego wystąpieniu. Dobrze, że jest marszałek Czarzasty. Szacun dla pana marszałka (Oklaski) za to, że znalazł sposób, dzięki któremu Wysoka Izba może debatować na ten temat. Bardzo za to dziękujemy. Mówię w imieniu Polskiego Stronnictwa Ludowego. Chcę przedstawić nasze stanowisko w sprawie bardzo ważnej. W lipcu tego roku, 21 lipca, pan premier ogłosił sukces, odniósł sukces, tak mówił o tym, że wynegocjował bardzo dobry budżet dla Polski, wynegocjował środki na odbudowę po-COVID-ową. Zgodził się tak naprawdę - do czego może nie chce się wprost przyznać, ale trzeba to wyraźnie powiedzieć - na największą integrację od czasu traktatu lizbońskiego, de facto na federalizację Unii Europejskiej, bo zgodził się pan premier na wspólne zadłużenie i wypuszczenie obligacji. Większość tej Izby - wiem, że wszystkie kluby opozycyjne, myślę, że i pana obóz - popiera pana w tej decyzji. My nie. Bo wy jesteście kołem. Większość tych, którzy są w tej Izbie, popierała to. Dzisiaj mówią: tak, to jest dobry budżet, panie premierze. To są dobre ramy budżetowe, choć może nie we wszystkich obszarach. We wspólnej polityce rolnej mogłoby być więcej. Mówią: dobrze, że jest fundusz odbudowy. Zjednoczył pan, można powiedzieć, w tym celu prawie wszystkich. No nie zjednoczył pan Zbigniewa Ziobry, Solidarnej Polski i radykałów ze swojego obozu. I co się dzieje po kilku miesiącach? Ci radykałowie wygrywają z panem. Pan dzisiaj się do tego pewnie nie przyzna, nie wyjdzie na tę mównicę i nie powie: wtedy wynegocjowałem, zgodziłem się na federalizację, na zadłużenie, ale dzisiaj muszę ulec radykałom ze swojego obozu i muszę mówić coś, do czego nie jestem przekonany. Bo w postanowieniach wtedy było też wzmocnienie funkcji kontrolnej nad wydatkowanymi środkami i pan się na to zgodził. A gdyby dzisiaj pan w strategii tylko chciał użyć weta, to moglibyśmy jeszcze to akceptować. Dzwonek Ale pan tego weta chyba naprawdę chce użyć. A na tym stracą przedsiębiorcy, rolnicy, stracą samorządowcy, stracą chorzy, którzy będą czekać dłużej na lepiej doposażone szpitale, stracą pracownicy ochrony zdrowia. My do tego nie dopuścimy. Nie dopuścimy i odrobimy każde euro, które pan utraci przez swoje błędne i głupie decyzje, przez uleganie radykałom. Ma pan dzisiaj szansę na to, żeby otrzymać wsparcie, bo wszystkie prawie kluby opozycyjne składają uchwały popierające budżet, który pan wynegocjował, i skłaniające pana do przyjęcia tego budżetu i głosowania za nim. Pan z tej okazji zjednoczenia różnych środowisk nie chce skorzystać. Nazywa pan zasadę praworządności tzw. zasadą praworządności. Ale dlaczego nie przekonał pan całej Grupy Wyszehradzkiej, dlaczego pan nie przekonał Czech i Słowacji do tego, że pan ma rację? Oni mają inne zdanie w tej sprawie, a to są przecież nasi sojusznicy. Te zasady mają być stosowane do wszystkich państw Unii Europejskiej. Jeżeli przestrzegamy w Polsce zasad praworządności, to nie mamy się czego obawiać. I to jest najprostsza droga: przestrzegać zasad praworządności. Nie stracimy wtedy żadnego euro, bo nas na to po prostu nie stać. I nie chodzi o uleganie jakimkolwiek urzędnikom z Brukseli. Chodzi o to, żebyśmy byli państwem niepodległym, suwerennym zawsze, ale we wspólnej rodzinie Unii Europejskiej, w której mamy swoje określone znaczenie. To jest możliwe, bo między zasadą praworządności a suwerennością jest znak równości. Nie ma suwerenności bez praworządności. [[Oklaski]] I to jest coś, co do czego nie wiem, dlaczego pan teraz zmienił zdanie, dlaczego pan teraz rozumuje inaczej. Proszę odrzucić tych radykałów ze swojego obozu, proszę przyjąć to wsparcie w sprawie przyjęcia budżetu, które oferujemy. To naprawdę będzie z korzyścią dla Polski i dla pana. Ma pan ogromną szansę udowodnić odwagę, determinację i chęć pozyskania dużych środków dla Polski, po to żebyśmy mogli wyjść z kryzysu COVID-owego, żebyśmy mogli się rozwijać. Kłamstwem jest również powtarzanie, że prowizorium budżetowe będzie lepsze dla Polski niż budżet przez pana wynegocjowany. Prowizorium budżetowe to jest brak środków na rozwój, brak środków na odbudowę, to są tylko te twarde zobowiązania, to jest dużo mniej pieniędzy. Jakie będą decyzje, kiedy pan premier zawetuje budżet? Nie będzie środków na drogi, nie będzie środków na żłobki, przedszkola, domy seniorów i szpitale. Nasi rodacy muszą to wiedzieć. To nie są enigmatyczne euro, to nie jest wyimaginowana wspólnota. To jest realna zmiana, to jest rozwój dla Polski. Jako Polskie Stronnictwo Ludowe zrobimy wszystko, żeby doprowadzić do tego, że jeżeli premier polskiego rządu nie wynegocjuje, nie przywiezie tych pieniędzy, to po zmianie rządu każde euro zmarnowane przez PiS, każde euro zmarnowane przez rząd premiera Morawieckiego zostanie ponownie przywiezione do Polski i przywrócone na rzecz przedsiębiorców, rolników, samorządowców, opieki zdrowotnej, na rzecz wszystkich obywateli Rzeczypospolitej. To jest nasze święte, solenne zobowiązanie. Nie damy wyprowadzić Polski z Unii Europejskiej, nie damy zniszczyć Polski, będziemy jej bronić, będziemy państwem, które szuka w Europie przyjaciół, a nie wskazuje wrogów. [[Oklaski]]
ParlaMint-PL_2017-09-22-senat-47-2.u89	Chciałbym, aby pan minister odpowiedział. Panie Ministrze, jeszcze raz poproszę o odpowiedź, jeśli będzie to możliwe. 15 milionów – Warszawa, załóżmy, że wyłączamy nocną obsługę, zostaje 12 milionów, hipotetycznie. Czy państwo macie wiedzę, czy te 12 milionów to stanowi, nie wiem, 50% możliwości, 60%, 70%, 80%, czy 100%? O to pytam, no, już po raz ostatni, jeśli można, bardziej dosadnie.
ParlaMint-PL_2016-07-19-sejm-23-1.u168	Pani Marszałek! Wysoka Izbo! Korzystając z tego, że jest pan minister, chciałbym zapytać o lotnisko centralne dla Polski, także w kontekście tych wszystkich nowelizacji, które są, związanych z lotnictwem. Czy będzie jeszcze jakaś korekta tej lokalizacji, która jest przewidziana, czy potwierdzimy tę lokalizację, nad którą pracowaliśmy tyle lat? I kiedy zostaną przywrócone prace nad tym lotniskiem, kiedy zacznie się ich realizacja? Dziękuję.
ParlaMint-PL_2019-11-13-senat-01-2.u26	Panie Marszałku! Wysoka Izbo! Pan senator Jerzy Chróścikowski ukończył studia w Centrum Studiów Samorządu Terytorialnego i Rozwoju Lokalnego na Uniwersytecie Warszawskim. Od 1981 r. angażuje się w działalność związkową NSZZ Rolników Indywidualnych „Solidarność”. W związku tym po 2007 r. pełnił bardzo odpowiedzialne funkcje, będąc przewodniczącym bądź wiceprzewodniczącym Rady Krajowej. Jeżeli chodzi o staż pracy w parlamencie, to pan senator Chróścikowski rozpoczyna właśnie szóstą kadencję w Senacie. W Senacie IV kadencji był członkiem Komisji Rolnictwa i Rozwoju Wsi oraz Komisji Samorządu Terytorialnego i Administracji Państwowej, w VI kadencji przewodniczył Komisji Rolnictwa i Ochrony Środowiska oraz był członkiem Komisji Samorządu Terytorialnego i Administracji Państwowej, a w VII i VIII kadencji był przewodniczącym Komisji Rolnictwa i Rozwoju Wsi. Wysoka Izbo, rolnictwo stało się i jest głównym działem gospodarki narodowej, stąd rola komisji rolnictwa jest szczególna. Dlatego przewodniczyć tej komisji może ktoś, kto posiada bardzo dużą, wręcz ogromną wiedzę teoretyczną i praktyczną związaną z rolnictwem, a taką osobą jest pan senator Jerzy Chróścikowski. Wnoszę więc i proszę Wysoką Izbę o poparcie tej kandydatury. Dziękuję bardzo.
ParlaMint-PL_2016-11-30-sejm-31-2.u413	...i dzisiaj kończymy z tym procederem, mamy klauzulę pewności prawa i to jest... [[Wicemarszałek wyłącza mikrofon, poseł przemawia przy wyłączonym mikrofonie, oklaski]]
ParlaMint-PL_2016-03-09-senat-12-1.u48	Panie Ministrze, statystyki są mylące, bo musielibyśmy odwołać się chociażby do statystyk europejskich, z których wynika, że w biedzie żyje 1/3 polskich dzieci, z czym trudno się zgodzić, i to w takiej biedzie, że polega ona na niedożywieniu, na permanentnym niedożywieniu. A więc różnie można to mierzyć. Chciałbym dopytać pana ministra, czy te 50 przypadków, o których pan wspomina, zostało rzetelnie zbadanych. Papier przyjmie wszystko, a moja wiedza jako polityka społecznego jest taka, że bieda nigdy – podkreślam, nigdy – nie chodzi w pojedynkę, tylko ma swoje przyczyny. [[Głos z sali: Dla Platformy były dobre.]] Nawet jeżeli ktoś wpisze, że jedynym powodem była bieda, to jest to nieprawda. Jestem o tym święcie przekonany. Taka jest wiedza. A więc moje pytanie jest takie: czy państwo rzeczywiście to zbadaliście? Jeszcze raz podkreślam: bieda ma swoje przyczyny i nigdy nie chodzi w pojedynkę.
ParlaMint-PL_2018-05-09-sejm-62-2.u112	Pani Marszałek! Szanowni Państwo! Jest to następna ustawa, która jest powrotem do PRL-u. Na przykład tczewska strefa ekonomiczna świetnie działa, powiązana jest również ze szkolnictwem. Chcecie to zniszczyć. Mówicie, że będzie szerszy dostęp do ulg, ale to będzie dotyczyć tylko tych ulg, które będą dla swoich, ponieważ o tym będzie decydował minister. Jest to ograbienie samorządów, które mają udział w większości stref ekonomicznych, z możliwości wpływu i możliwości działania. Bardzo proszę. Chciałam zapytać, czy przeprowadziliście konsultacje ze wszystkimi samorządami i jakie były opinie samorządów w tej dziedzinie. Dziękuję. [[Oklaski]]
ParlaMint-PL_2015-12-31-senat-07-2.u30	Co do pytania pana Rulewskiego – oczywiście każdy z nas, każdy z senatorów powinien sam sobie odpowiedzieć na pytanie, czy te dokumenty, które uzyskaliśmy i czy czas, który mieliśmy na przygotowanie się do dyskusji na temat tak ważnej ustawy… Ja uważam, że to druga, po ustawie o Trybunale Konstytucyjnym, z tych najważniejszych ustaw, nad którymi głosujemy. W związku z tym, biorąc pod uwagę, że… No, mieliśmy ileś tam godzin w nocy, ale trzeba jeszcze dotrzeć do domu i się przebrać; ja mogę tylko powiedzieć, że spałem około jednej godziny dzisiaj w nocy, bo tyle było czasu. [[I tak za dużo.]] Co pan powiedział? Że za dużo? Dziękuję. W takim razie, proszę państwa, już to świadczy o tym, w jakim tempie my pracujemy i ile mamy czasu. A więc odpowiedź jest jasna. Nie powinniśmy… Moje zdanie jako senatora jest w tej chwili takie, że powinniśmy mieć czas, przerwę na to, żeby dokładnie się z tym zapoznać, przeanalizować, zebrać opinie, uzyskać szczegółową opinię legislatorów Senatu. A w tej opinii pan legislator powiedział – a ja to tutaj zacytowałem – że podzielił się z nami tylko kilkoma spostrzeżeniami, które udało mu się poczynić, w związku z tym nie jest to pełna opinia. Bo jeżeli on miał… Nie wiem, ile miał czasu na sporządzenie tej opinii – dwie godziny, trzy? No, to nie mógł pełnej opinii sporządzić. Tak więc wobec tego odpowiedź chyba jest jasna. A co do tego drugiego pytania – ten temat nie był poruszany.
ParlaMint-PL_2015-12-29-sejm-07-1.u96	Pani Marszałek! Wysoka Izbo! Mam zaszczyt zaprezentować stanowisko Klubu Poselskiego Kukiz’15 w sprawie nowelizacji ustawy o służbie cywilnej. Stanowisko, które zamierzam zaprezentować, pozwolę sobie jednak poprzedzić krótkim rozważaniem o Rzeczypospolitej. Rzeczpospolita to pojęcie będące prostym przełożeniem łacińskiego terminu „res publica”, czyli „rzecz publiczna”. Starożytni Rzymianie termin „res publica” odnosili do państwa, państwa rozumianego jako polityczna wspólnota. Naturę owej wspólnoty politycznej wyjaśniał m.in. Cyceron, pisząc: „Rzeczpospolita to wspólna sprawa, o którą dbamy pospołu. Nie jako bezładna gromada, tylko liczne zgromadzenie, jednoczone uznawaniem prawa i pożytków z życia we wspólnocie”. Rzeczpospolita u starożytnych Rzymian oznacza więc państwo, które jest wspólnotą wszystkich obywateli, celem zaś tej wspólnoty jest dobro wszystkich jej członków, tzw. dobro wspólne. Troska, roztropna troska o owo dobro wspólne jest zaś istotą polityki. A zatem zasadniczym drogowskazem dla polityków, zwłaszcza prawodawców, jest budowanie takiego państwa i stanowienie takiego prawa, które sprzyja realizacji dobra wspólnego. Czy tak jest przy okazji nowelizacji ustawy o służbie cywilnej? Czy ta nowela służy realizacji dobra wspólnego? Czy to dobre prawo na lata, czy też raczej rozwiązanie ad hoc? By odpowiedzieć na to pytanie, zobligowana jestem do zestawienia dwóch projektów przedmiotowej ustawy - tego złożonego przez inicjatorów noweli oraz tego, który wyłonił się w toku prac Komisji Administracji i Spraw Wewnętrznych. W projekcie nowelizacji ustawy złożonym przez inicjatorów przewidziano zmiany o charakterze fundamentalnym dla funkcjonowania systemu służby cywilnej. Po pierwsze, projekt w pierwotnej wersji zakładał zniesienie konkursów na wyższe stanowiska w służbie cywilnej. Zgodnie z zamysłem wnioskodawców, posłów Prawa i Sprawiedliwości, wyżsi urzędnicy służby cywilnej obejmowaliby stanowiska nie w drodze konkursu, lecz z politycznego nadania. Po drugie, w swej pierwotnej wersji projekt zakładał zupełną rezygnację z wymogów dotyczących stażu pracy ogółem oraz stażu pracy na stanowisku kierowniczym w jednostkach sektora finansów publicznych. Po trzecie, projekt noweli zakładał zupełną likwidację ciała opiniodawczo-doradczego prezesa Rady Ministrów, czyli Rady Służby Cywilnej. Przedmiotowe zmiany w toku prac komisji uległy jednak zasadniczej przebudowie. Utrzymano prowadzenie naboru na wyższe stanowiska w służbie cywilnej w drodze konkursów. Te zmianę poparli posłowie Kukiz’15, stojąc na stanowisku, że otwarty i konkurencyjny nabór na wyższe stanowiska w służbie cywilnej to rozwiązanie, które powinno być zachowane ze względu na konieczność zachowania zawodowego, rzetelnego, bezstronnego i politycznie neutralnego wykonywania zadań państwa w urzędach administracji rządowej. Nie przekonały nas argumenty inicjatorów zmiany ustawy o służbie cywilnej, którzy powoływali się na nieefektywność i przewlekłość dotychczasowych procedur konkursowych jako na powód zniesienia naboru na wyższe stanowiska w służbie cywilnej w trybie konkursu. Nie przekonał nas też argument o upolitycznieniu trybu konkursowego jako powodu jego zniesienia. Nie przekonał, ponieważ zniesienie konkursów i wprowadzenie mianowania w rzeczywistości nie tylko nie odpolityczni, ale już jawnie uzależni otrzymanie wyższego stanowiska w służbie cywilnej od poparcia politycznego. Próba zniesienia konkursów to naszym zdaniem przysłowiowe wylewanie dziecka z kąpielą. Przywoływane argumenty świadczą bowiem jedynie o tym, że obecnie obowiązujące procedury konkursowe należy zmienić, zapewniając ich transparentność i sprawne stosowanie. Jako klub Kukiz’15 liczymy na to, że kierując się zasadą dbałości o dobro wspólne, klub Prawo i Sprawiedliwość nie będzie usiłował wprowadzić pierwotnych zapisów mimo wszystko, lecz podejmie próbę wypracowania nowych, prostych, jasnych i transparentnych zasad naboru na wyższe stanowiska w służbie cywilnej w drodze konkursu. Po drugie w toku prac Komisja Administracji i Spraw Wewnętrznych utrzymała wymagania dotyczące stażu pracy ogółem i stażu pracy na stanowisku kierowniczym. Jednocześnie na wniosek posłów klubu Kukiz 15 wprowadzono poprawkę, w myśl której zrezygnowano z wymogu, ażeby ów staż pracy na stanowisku kierowniczym dotyczył sektora finansów publicznych. Cieszymy się, że wysoka komisja przychyliła się do naszej argumentacji, iż wymóg posiadania doświadczenia na stanowisku kierowniczym akurat w sektorze finansów publicznych ma charakter bariery ustawowej dla tysięcy świetnie wykształconych, kompetentnych młodych ludzi, którzy jako niezwiązani z politycznymi frakcjami rządzącymi po 1989 r. nie mieli szans, aby nabyć doświadczenie kierownicze akurat w tym sektorze. Zniesienie tej bariery uważamy za dobrą zmianę. [[Dzwonek]] Panie Ministrze! Wysoka Izbo! Jako Klub Poselski Kukiz’15 popieramy projekt nowelizacji ustawy ze zmianami wprowadzonymi podczas prac w komisji. Mamy również nadzieję, że największy klub parlamentarny, Klub Parlamentarny Prawo i Sprawiedliwość, kierując się ideą dobra wspólnego, nie pozwoli sobie na krótkowzroczność i nie będzie próbował mimo wszystko wprowadzić zapisów ustawy w pierwotnym brzmieniu. Jednocześnie do przyjętego obecnie projektu ustawy chcemy złożyć poprawkę, którą pozwolę sobie złożyć na ręce pani marszałek. Dziękuję bardzo. [[Oklaski]]
ParlaMint-PL_2019-09-25-senat-85-1.u96	Panie Marszałku! Panie Ministrze! Wysoka Izbo! Szanowni Państwo! Mam zaszczyt przedstawić wniosek Komisji Regulaminowej, Etyki i Spraw Senatorskich o odrzucenie ustawy o zmianie ustawy o wykonywaniu mandatu posła i senatora oraz niektórych innych ustaw. Sprawozdanie z przebiegu posiedzenia komisji… Chciałbym powiedzieć, że wniosek ten został poparty przez 4 obecnych senatorów z Platformy Obywatelskiej. 3 pozostałych senatorów, z Prawa i Sprawiedliwości, było za przyjęciem tej ustawy bez poprawek. W tej sprawie zostanie przedstawiony wniosek mniejszości. Kilka słów na temat ustawy. Ustawa o zmianie ustawy o wykonywaniu mandatu posła i senatora oraz niektórych innych ustaw to ustawa, która objętościowo jest, można powiedzieć, dosyć spora, bo zajmuje kilkadziesiąt stron, ale właściwie można sprowadzić ją do kilku spraw. Podstawowym celem, przedmiotem ustawy jest – jak można przeczytać w uzasadnieniu projektu przedstawionego przez rząd w Sejmie – zapewnienie większej niż dotychczas transparentności życia publicznego, eliminacja ewentualnych nieuzasadnionych podejrzeń kierowanych w stosunku do osób pełniących funkcje publiczne i zapewnienie większej spójności regulacji obecnie funkcjonujących w obszarze oświadczeń majątkowych. Przedmiotem tej ustawy jest rozszerzenie zakresu oświadczeń majątkowych składanych przez posłów, senatorów, posłów do Parlamentu Europejskiego, a także takie osoby jak prezes Rady Ministrów, ministrowie, prezes Naczelnego Sądu Administracyjnego i inne – jest cała długa lista osób zajmujących kierownicze stanowiska państwowe, a także piastujących niektóre inne istotne dla funkcjonowania państwa funkcje publiczne. To rozszerzenie zakresu oświadczeń dotyczy w zasadzie, można powiedzieć, jednego zakresu, mianowicie informacji odnoszących się do sytuacji majątkowej osób najbliższych tym, którzy składają oświadczenia. Ustawa wprowadza obowiązek składania oświadczeń majątkowych dotyczących nie tylko majątku osobistego, a także majątku objętego małżeńską wspólnością majątkową osoby obowiązanej do złożenia oświadczenia, tak jak dotychczas, lecz również majątku osobistego małżonka, majątku osobistego i objętego małżeńską wspólnością majątkową, dzieci własnych, dzieci małżonka, dzieci przysposobionych, a także osoby pozostającej we wspólnym pożyciu. Tak jak mówiłem, obowiązani do złożenia takiego oświadczenia będą posłowie i senatorowie na podstawie ustawy o wykonywaniu mandatu posła i senatora, posłowie do Parlamentu Europejskiego na podstawie ustawy o uposażeniu posłów do Parlamentu Europejskiego, prezes Trybunału Konstytucyjnego na podstawie ustawy o statusie sędziów Trybunału oraz marszałek Sejmu, marszałek Senatu, prezes Rady Ministrów… Jest cała długa lista innych osób sprawujących wysokie stanowiska na podstawie ustawy o ograniczeniu prowadzenia działalności gospodarczej przez osoby pełniące funkcje publiczne. I właśnie te wymienione przeze mnie ustawy są nowelizowane ustawą, nad którą się pochylamy. Ustawa zakłada, że co do zasady oświadczenia majątkowe będą jawne. To jest istotna zmiana w stosunku do obecnego stanu prawnego, ponieważ w tej chwili osoby, które składają oświadczenia na podstawie ustawy o ograniczeniu prowadzenia działalności gospodarczej przez osoby pełniące funkcje publiczne, mogą ujawnić dane, ale nie muszą, a teraz będą musiały. Nie będą podlegać ujawnieniu jedynie informacje o danych adresowych, o miejscu położenia nieruchomości oraz informacje, które umożliwiają identyfikację ruchomości, a także dane osobowe osób, w stosunku do których oświadczający składają oświadczenia. Ustawa przyjmuje również bardzo ważny element, mianowicie to, że wszystkie oświadczenia majątkowe z urzędu będą przedmiotem analizy właściwych naczelników urzędów skarbowych, to jest novum, a także pod względem rzetelności i prawdziwości oświadczeń analizy będzie dokonywać Centralne Biuro Antykorupcyjne, w stosunku do wszystkich tych oświadczeń, tzn. składanych na podstawie wymienionych przeze mnie przed chwilą różnych ustaw. Lista osób, które składają oświadczenia na podstawie ustawy o ograniczeniu prowadzenia działalności gospodarczej, została wydłużona. Dopisano tu prezesa zarządu i zastępców prezesa zarządu Państwowego Funduszu Rehabilitacji Osób Niepełnosprawnych, prezesa zarządu i zastępców prezesa zarządu Narodowego Funduszu Ochrony Środowiska i Gospodarki Wodnej, prezesa i zastępców prezesa Narodowego Funduszu Zdrowia, prezesa i zastępców prezesa Agencji Oceny Technologii Medycznych i Taryfikacji oraz prezesa i zastępców prezesa Agencji Badań Medycznych. Jeżeli chodzi o sam przebieg posiedzenia komisji, to na początku zostało przedstawione stanowisko Biura Legislacyjnego. Pan legislator zgłosił w zasadzie 2 główne uwagi. Jedna wątpliwość dotyczyła konstytucyjności tego rozwiązania, które – tak w największym uproszczeniu – nakłada obowiązek ujawniania majątków osób, które nie pełnią funkcji publicznej. Było to przedmiotem pytań i dyskusji. Druga kwestia, druga wątpliwość legislatora dotyczyła możliwości wykonania tej ustawy ze względu na to, że nakłada się obowiązek na osoby składające oświadczenia w stosunku do osób, które, można powiedzieć, są źródłem informacji dla osób podlegających odpowiedzialności za prawdziwość tych danych. Na ten temat odbyła się dyskusja, było wiele pytań, zarówno pytań dotyczących spraw zgłoszonych przez Biuro Legislacyjne, jak i o historię czy fakty, znane przypadki naruszania dotychczasowych przepisów obowiązujących w tym obszarze. Przedstawiano wątpliwości co do relacji rodzinnych w różnych okolicznościach. Były też propozycje, pytania, czy nie byłoby lepiej, gdyby krewni czy te osoby bliskie składały oświadczenia samodzielnie. Były także wątpliwości co do tego, czy lista osób sprawujących najwyższe stanowiska jest kompletna. Pan minister odpowiadał na pytania wyczerpująco, komentując również uwagi senackiego Biura Legislacyjnego. Jeśli chodzi o kwestie konstytucyjności, to również niektórzy senatorowie zabierali w tej sprawie głos, podawali, że wprawdzie rzeczywiście art. 61 konstytucji mówi o możliwości potraktowania szczególnego czy specjalnego osób sprawujących funkcje publiczne, ale istnieje przecież również art. 31, a dokładniej jego ust. 3, który mówi o możliwości ograniczenia niektórych praw obywateli ze względu na różnego rodzaju ważne interesy. W związku z tym wydaje się, że jest podstawa do tego, żeby prywatność i autonomię informacyjną ograniczać, właśnie ze względu na potrzebę społeczną w tym zakresie. Zwracano również uwagę, pan minister zwracał uwagę również na to, że w gruncie rzeczy, może w mniejszym stopniu, ale taka zasada już obecnie obowiązuje ze względu na to, że osoby składające oświadczenia majątkowe muszą ujawniać majątek swoich partnerów życiowych, żon, mężów, nawet wtedy kiedy… I ta informacja też nie jest do końca autoryzowana, tzn. ona jest autoryzowana przez składającego oświadczenie, ale tak naprawdę informacja może pochodzić od tych właśnie osób, ponieważ one mogą mieć np. własne konto albo jakąś osobistą własność. Jeżeli chodzi o kwestię możliwości… czy też zarzutu niemożliwości wykonania tej ustawy w sposób skuteczny, to padały różnego typu propozycje i pan minister wyjaśniał, że również w tej chwili wielu składających oświadczenia o swoim majątku oprócz tego, co jest nominalnie wskazane w formularzach, umieszcza dodatkowe informacje o tym, że według ich wiedzy jest tak i tak albo że nie są pewni. No i wydaje się, że tutaj tak samo powinno być. Jeżeliby doszło do takiej sytuacji, że nie byłoby pewności co do prawdziwości danych podanych np. przez dorosłe dzieci osoby składającej oświadczenie, to wówczas należałoby po prostu odnotować to w tym formularzu oświadczenia majątkowego, tzn. napisać, że według mojej wiedzy jest właśnie tak i tak albo że ta osoba odmówiła informacji. Przy sprawdzaniu takiego oświadczenia organy badające – zarówno naczelnik właściwego urzędu skarbowego, jak i Centralne Biuro Antykorupcyjne – będą musiały wziąć pod uwagę właśnie tego typu informacje. Jeszcze raz, podsumowując, powiem, że stanowisko komisji, przyjęte większością głosów, jest takie, żeby zaproponować Wysokiej Izbie odrzucenie ustawy. [[Przewodnictwo obrad obejmuje wicemarszałek Michał Seweryński]]
ParlaMint-PL_2020-04-15-sejm-10-1.u13	Dziękuję. Panie Marszałku! Wysoka Izbo! Projekt ustawy, nad którym debatujemy, dotyczy zmiany ustawy o świadczeniach opieki zdrowotnej finansowanych ze środków publicznych. Obejmuje on w swoim założeniu propozycję zapewnienia kobietom w ciąży bezpłatnego dostępu do leków. Sam cel i idea są oczywiście słuszne, ale jest wiele wątpliwości, które się pojawiły co do tego projektu ustawy. W pierwszej kolejności należy zwrócić uwagę na niejasności. I tutaj mam trzy pytania w tej sprawie skierowane do pana ministra. Po pierwsze, czy pacjentki będą miały zabezpieczony dostęp do medykamentów jedynie w podstawowym zakresie? W ustawie jest to zapisane nieprecyzyjnie i mamy informacje, że będą to tylko podstawowe lekarstwa. Po drugie, czy zakres pomocy będzie obejmował całość potrzeb wynikających z ochrony zdrowia, ich życia i życia ich dzieci? I trzecie, bardzo istotne pytanie: Czy będzie on dotyczył osób m.in. z chorobami przewlekłymi, takimi jak cukrzyca czy choroby nowotworowe, choroby o podłożu immunologicznym, a także osób, które muszą poddać się terapii genetycznej? To są trzy dość fundamentalne pytania dotyczące tego projektu. W medycynie, zgodnie z obecną wiedzą, istnieje olbrzymia ilość chorób i schorzeń, które należy zwalczyć bądź przed którymi należy w pewien sposób zabezpieczyć kobiety w ciąży, stąd niezrozumiała jest naszym zdaniem możliwość wdrożenia urzędniczych mechanizmów korygujących funkcjonowanie programu, a mających na celu wprowadzenie bliżej nieokreślonych zmian w trakcie jego realizacji. Jest to w pewien sposób zaprzeczeniem pierwotnej idei, która zakłada powszechny dostęp do bezpłatnych leków dla wszystkich kobiet w ciąży od momentu jej stwierdzenia do momentu jej zakończenia. Dotyczy to w szczególności wprowadzenia rocznych limitów środków pieniężnych przeznaczonych na ten cel. Założenie to może doprowadzić do sytuacji, w której w połowie roku nie będzie środków na realizowanie procedowanych w tym momencie zapisów. Będzie to skutkowało tym, że pacjentki będące w ciąży mogą nie zdążyć, mówiąc kolokwialnie, załapać się na jakąś część budżetu przewidzianego na leczenie ich czy ich dzieci. Niedopuszczalne jest więc, jeśli tworzy się takie rozwiązania, wprowadzanie uzależnienia działań od jakichkolwiek limitów środków. Kłóci się to z przytaczaną ideą darmowego i powszechnego dostępu do leków. Można przypuszczać, że zajdzie konieczność leczenia pacjentek bądź podania im leków mających na celu ratowanie zdrowia i życia dzieci w ich łonie, czyli utrzymania ciąży, co w sposób znaczący pochłonie część budżetu zakładanego na realizację planowanych posunięć. Rodzi to również pytanie, co z pozostałymi tysiącami kobiet, które nie będą objęte lub nie będą mogły być objęte pomocą państwa. Polskie państwo powinno wziąć pod uwagę wszystkie osoby wymagające wsparcia nie tylko w procedowanym zakresie. Należy zwrócić uwagę, że przy obecnych rozwiązaniach nie zagwarantują one wszystkim kobietom równego dostępu do darmowych leków. Już na poziomie ustawy zakłada się ograniczenia ich do tych najczęściej stosowanych i obwarowanych kategoriami dostępności. Stąd też te moje wcześniejsze pytania. Kolejną bardzo ważną kwestią jest ta dotycząca konieczności przeprowadzenia dodatkowych czynności administracyjnych przez personel medyczny. Już dzisiaj lekarze i pielęgniarki poświęcają temu ok. 80% swojego czasu. Zamiast leczyć wypełniają kolejne druki i muszą dopełniać biurokratycznych procedur. Powinno być odwrotnie. Powinni poświęcać 80% czasu na leczenie, a tylko co najwyżej 20% na te sprawy biurokratyczne. Na to też zwracamy uwagę. Dokonując każdej zmiany w funkcjonowaniu ochrony zdrowia w Polsce, należy z całą starannością projektować je w sposób oparty na opisanych powyżej zasadach zorientowanych bezpośrednio na pacjentów, czyli gwarantujących im powszechny i nieograniczony budżetowo dostęp do wprowadzonych rozwiązań oraz gwarantujących zabezpieczenie leczenia jednostki chorobowej bez względu na czas jej wystąpienia oraz to, czy wpisuje się ona w skatalogowany zakres. Kolejną zasadą jest ograniczanie biurokratycznych działań, o których przed momentem mówiłem, co przełoży się na zwiększenie w przypadku potrzebujących dostępu do lekarzy, pielęgniarek i położnych. Klub Koalicji Obywatelskiej, biorąc pod uwagę słuszność samej idei i celu wprowadzanych zmian, które obejmują założenia dotyczące zapewnienia kobietom w ciąży darmowego dostępu do leków, zagłosuje za przedkładanym projektem, pozostając w nadziei, że opisywane powyżej wątpliwości oraz braki zostaną wyjaśnione i skorygowane. Bardzo dziękuję.
ParlaMint-PL_2019-05-15-sejm-81-1.u281	...stanie się kamieniem węgielnym walki ze złem, jakim jest wykorzystywanie seksualne dzieci. Dziękuję, pani marszałek. [[Oklaski]]
ParlaMint-PL_2021-09-09-senat-29-1.u228	My pracujemy bardzo blisko z panią poseł nad tym projektem, bo nie ukrywam, że jako ministerstwo mieliśmy bardzo podobne plany w przygotowaniu. Stwierdziliśmy, że skoro one są bardzo podobne, to pewnie da się połączyć pomysły, które zostały wypracowane w tym projekcie poselskim, z tymi rozwiązaniami, nad którymi my pracowaliśmy. Mam nadzieję, że uda się w ten sposób przygotować dobre rozwiązania, które będą dalszymi ułatwieniami, w tym przypadku ukierunkowanymi jeszcze bardziej w stronę prosumentów, i które ułatwią rozwój OZE.
ParlaMint-PL_2016-01-28-senat-09-1.u184	Bardzo dziękuję, Panie Senatorze. Szanowni Państwo, złożę ten wniosek na ręce pana marszałka. Ogłaszam teraz półgodzinną przerwę, do godziny 13.30. W tym czasie zbierze się Konwent Seniorów. Dziękuję państwu. [[Przerwa w obradach od godziny 12 minut 59 do godziny 13 minut 28]] Szanowni Państwo, przedłużam przerwę do godziny 15.00. [[Głos z sali: A o 15.00 znowu będzie przerwa?]] O godzinie 15.00 będzie komunikat i wszystkiego państwo się dowiecie. [[Przerwa w obradach od godziny 13 minut 28 do godziny 15 minut 00]]
ParlaMint-PL_2021-11-16-sejm-42-1.u528	Odpowiem pani poseł Zielińskiej, że na pewno kary, jakie przyjdzie nam płacić z tytułu omijania prawa w zakresie ochrony siedlisk, przewyższą wątpliwe społecznie i nieuzasadnione społecznie korzyści z rabunkowej gospodarki leśnej, jaka jest obecnie prowadzona na terenach, które zgodnie z oczekiwaniami obywatelek i obywateli Polski powinny być szczególnie chronione. Tylko 1% powierzchni Polski stanowią parki narodowe, a powierzchnia drzew chronionych w tych parkach jest jeszcze mniejsza. Tak jak wykazują badania opinii publicznej, ludzie oczekują i partycypacji obywateli w zarządzaniu gospodarką leśną, i poszerzania terenów chronionych nie tylko parków narodowych, których według oczekiwań powinno być 20% powierzchni chronionej, ale także lasów podmiejskich, które stały się w Polsce łakomym kąskiem dla deweloperów. [[Dzwonek]] Ludzie świadomi coraz bardziej także zagrożeń płynących z tytułu zmian klimatu oczekują... Dziękuję. Pani poseł Joanna Mucha, Polska 2050. Dziękuję, pani poseł. Pani poseł, proszę nie nadużywać... ...że staną się one terenem szczególnej ochrony. Dziękuję. [[Oklaski]]
ParlaMint-PL_2016-12-13-sejm-32-1.u147	Pani Marszałek! Wysoki Sejmie! Moje pytanie dotyczy zmian organizacyjnych w Trybunale Konstytucyjnym. Zapowiadają państwo likwidację biura trybunału. Przypomnę, że ono dzisiaj zatrudnia 120 osób, jest tam 120 etatów w każdym razie. Jako argument podają państwo zawieranie umów cywilnoprawnych z podmiotami trzecimi zamiast, rozumiem, wykorzystywania pracowników biura. Proszę o konkretne przykłady za ostatni rok, jak dużo było tych umów, czy rzeczywiście jest to argument za likwidacją biura. Czy nie jest tak, że likwidacja biura zmierza tylko do powołania nowych osób związanych z Prawem i Sprawiedliwością? Dziękuję bardzo. [[Oklaski]]
ParlaMint-PL_2016-05-18-senat-18-1.u176	Dziękuję, Panie Marszałku. Czy to prawda, Panie Senatorze Sprawozdawco, że kapitał nowej spółki wyniesie 5 milionów zł? Czy przy takim kapitale uda się zbudować cokolwiek sensownego, żeby można było marzyć o tym, aby były większe wpływy do budżetu ze ściągalności chociażby podatku VAT?
ParlaMint-PL_2015-12-09-sejm-04-1.u84	Panie Marszałku! Panie i Panowie Ministrowie! Wysoka Izbo! Chciałabym zadać dwa pytania, ale najpierw może jedna refleksja. Widzę, że na tej sali we wszystkich ugrupowaniach i we wszystkich wypowiedziach widać troskę o to, jak ten system emerytalny będzie wyglądał. Myślę, że ta jedna ustawa, która dotyczy pewnej konkretnej kwestii, nie rozwiąże nam spraw na dziesięciolecia. Przed takimi problemami stoimy i może warto byłoby w późniejszym okresie rozpocząć porządną debatę na temat funkcjonowania i możliwości finansowania systemu ubezpieczeń społecznych. A teraz przejdę do pytań. Chciałbym zapytać, czy w pracach nad prezydenckim projektem ustawy brano też pod uwagę skutki nagminnego w Polsce i na najwyższą skalę w Unii Europejskiej stosowania umów śmieciowych, nieoskładkowanych. Czy brano pod uwagę ich skutek dla wysokości późniejszych świadczeń i dla kondycji Funduszu Ubezpieczeń Społecznych, na co poprzedniemu rządowi wielokrotnie organizacje pracodawców w Komisji Trójstronnej zwracały uwagę? Niestety te wnioski były odrzucane i w bardzo niewielkim stopniu [[Dzwonek]] niedawno wzięte pod uwagę. Jeszcze jedno pytanie. Chciałabym zapytać o ochronę prawną zatrudnienia w wieku przedemerytalnym, szczególnie ze względu na wypychanie poza rynek pracy osób zatrudnianych w jednostkach finansowanych z budżetu państwa. Dziękuję. [[Oklaski]]
ParlaMint-PL_2017-09-12-sejm-47-1.u150	Pani Marszałek! Wysoka Izbo! Dwa słowa uzupełnienia, także w związku z pytaniami czy też pretensjami, które były formułowane pod adresem wojska... [[Nie wojska, tylko twoim.]] ...pretensjami, które wynikały, mam wrażenie, przede wszystkim z niewiedzy, niekompetencji i dezinformacji, w którą państwo zostaliście wprowadzeni bądź w którą chcieliście wprowadzić opinię publiczną. Jak już powiedziałem na początku tej debaty, wojsko weszło do działania zgodnie z koniecznościami, tak jak widziało je centrum decydujące o sprostaniu temu dramatowi, jaki spadł na Polskę. Warto sobie uświadomić, że mówimy o dramacie, który miał skalę niebywałą w Europie. [[Poseł Joanna Scheuring-Wielgus: To dlaczego spóźniliście się 3 dni?]] Nie było w XX i XXI w. tej skali dramatu jak to, co spadło wówczas na województwa pomorskie. [[To dlaczego defilada była ważniejsza?]] [[Poseł Joanna Scheuring-Wielgus: Wielkopolskie.]] Wojsko spełniło swoją rolę zgodnie z wyznaczonym wojsku miejscem. [[Poseł Joanna Scheuring-Wielgus: Ale pan nie spełnił.]] Jeżeli pani pozwoli, pani poseł, to proszę nie przeszkadzać chociaż przez chwilę. [[Poseł Joanna Scheuring-Wielgus: Bo pan kłamie.]] Chociaż przez chwilę.
ParlaMint-PL_2020-02-12-sejm-05-1.u325	Pani Marszałek! Wysoka Izbo! W imieniu Klubu Parlamentarnego Prawo i Sprawiedliwość mam zaszczyt przedstawić stanowisko w sprawie przedłożonej przez prezesa Trybunału Konstytucyjnego informacji o działalności trybunału w 2018 r. Przede wszystkim z tego miejsca chciałbym bardzo wyraźnie oświadczyć w imieniu mojego klubu, że Klub Parlamentarny Prawo i Sprawiedliwość ze zrozumieniem przyjmuje decyzję pani prezes Trybunału Konstytucyjnego o nieuczestniczeniu w posiedzeniu Komisji Sprawiedliwości i Praw Człowieka poświęconemu omówieniu przedłożonej informacji oraz w dzisiejszym posiedzeniu Sejmu. Niestety w ciągu minionych 3 lat Trybunał Konstytucyjny, sędziowie Trybunału Konstytucyjnego i sama pani prezes Julia Przyłębska stali się przedmiotem i podmiotem bardzo ostrych ataków, nieuprawnionych ataków. Zgodnie z prawem prezes Trybunału Konstytucyjnego jest zobowiązany nie tylko do kierowania pracami Trybunału Konstytucyjnego, ale również do dbania o autorytet trybunału i jego wizerunek. Te bezprecedensowe ataki, często poparte też obraźliwymi sfomułowaniami pod adresem i prezes trybunału, i poszczególnych sędziów Trybunału Konstytucyjnego, kwestionowanie podstaw prawnych działania trybunału, kwestionowanie statusu sędziów i umocowania prezes Trybunału Konstytucyjnego do kierowania tą instytucją z całą pewnością nie służyły temu, aby autorytet trybunału podnosić. W moim głębokim przekonaniu ten atak na podstawy funkcjonowania trybunału należy utożsamiać również z atakiem na podstawy ustrojowe Rzeczypospolitej. W tej sytuacji to zrozumienie argumentacji pani prezes Trybunału Konstytucyjnego dla mnie jest oczywiste. Tym bardziej chciałbym podziękować za to, że i prezes trybunału, i sędziowie trybunału w tych trudnych warunkach pracują, wydają orzeczenia, trybunał wydaje orzeczenia, wydaje postanowienia. Dowodem na to jest przedłożona informacja z działalności Trybunału Konstytucyjnego w 2018 r. Ona pokazuje skalę działań trybunału, jednocześnie pokazuje również tę pozaorzeczniczą działalność trybunału. Chciałbym na nią zwrócić uwagę, ponieważ dziesiątki konferencji, wykładów, które odbywają się w Trybunale Konstytucyjnym w jakiś sposób dają pogląd o funkcjonowaniu Trybunału Konstytucyjnego, dają też taką głęboką wiedzę o zagadnieniach ustrojowych i konstytucyjnych państwa polskiego. Z tego też względu sędziowie Trybunału Konstytucyjnego zasługują na naprawdę duży szacunek. Trybunał Konstytucyjny jest jedną z najważniejszych instytucji państwa polskiego, jednym z najważniejszych jego organów. Zasługuje na wsparcie państwa polskiego. I Klub Parlamentarny Prawo i Sprawiedliwość, Zjednoczona Prawica uczynią wszystko, aby to wsparcie państwa polskiego dla Trybunału Konstytucyjnego zawsze było mocne i dawało gwarancję funkcjonowania tego organu. Dziękuję bardzo. [[Oklaski]]
ParlaMint-PL_2016-02-10-sejm-11-2.u260	Dziękuję. Głos ma pani poseł Małgorzata Niemczyk, Platforma Obywatelska. Okej, głos ma pani poseł Joanna... Jest pani? [[Jest pani Fabisiak.]] Pani poseł Joanna Fabisiak, Platforma Obywatelska.
ParlaMint-PL_2016-04-27-sejm-17-1.u90	Dziękuję. Panie Marszałku! Wysoka Izbo! Panie Ministrze! Informacje, które słyszeliśmy w trakcie dyskusji, o skali wyłudzeń podatku VAT w Polsce są porażające, bo od kilku miliardów w roku 2013 do kilkunastu w roku 2014, a już w ubiegłym roku wyłudzono podatek VAT w wysokości kilkudziesięciu, prawdopodobnie 80 mld. To rzeczywiście olbrzymia strata dla budżetu państwa. Na tej sali w ramach dyskusji nad tym dobrym projektem - można powiedzieć, że w końcu doczekaliśmy się projektu, który wychodzi naprzeciw potrzebom i ukróci ten karygodny proceder - słyszeliśmy głosy sceptyczne, głosy zdziwienia, że taki projekt się pojawił i debatujemy nad nim dzisiaj. Mój głos też jest głosem zdziwienia i chciałbym teraz zapytać się pana ministra, dlaczego w Polsce tak późno zajmujemy się tym tematem, dlaczego dopiero my, dlaczego w poprzednich latach chociażby poprzednie kierownictwo ministerstwa, poprzedni rząd nie wzorował się na cytowanym tutaj i pokazywanym przykładzie Portugalii, gdzie wprowadzając podobny system, udało się skutecznie zmniejszyć skalę wyłudzeń VAT. W związku z tym chciałbym jeszcze raz zapytać pana ministra, jak to się stało, że poprzednie ministerstwo nic nie robiło. Czy robiło? Czy państwo możecie podzielić się z nami takimi informacjami? Czy pracowano nad podobnymi rozwiązaniami, a jeśli nie, to dlaczego nie doczekaliśmy się takich rozwiązań w polskim Sejmie poprzedniej kadencji? Dziękuję. [[Oklaski]]
ParlaMint-PL_2015-12-29-sejm-07-1.u276	Pani Marszałek! Pani Minister! Wysoka Izbo! Mam dwa pytania. Pierwsze dotyczy tego, czy mają państwo wyliczone jako rząd, jako Prawo i Sprawiedliwość, ile miejsc zabraknie w żłobkach, w przedszkolach dla trzylatków. Bo jeśli sześciolatki wrócą do przedszkoli, to rzeczywiście ten brak miejsc dla trzylatków w przedszkolach będzie znaczny. Czy rodzice będą mieli taką sytuację, że zostaną z tego przedszkola odprawieni z kwitkiem, nie mogąc zostawić dzieci w przedszkolu, albo będą zmuszeni do zapłaty za przedszkole w ramach swojego własnego budżetu? I drugie pytanie. Czy są już stworzone nowe programy nauczania? Programy nauczania dla sześciolatków w przedszkolach i programy nauczania dla siedmiolatków w klasach I. Bardzo dziękuję. [[Oklaski]]
ParlaMint-PL_2019-12-20-sejm-02-3.u251	Przystępujemy do rozpatrzenia punktu 15. porządku dziennego: Wybór sędziego Trybunału Konstytucyjnego (druki nr 50 i 88). Na podstawie art. 194 ust. 1 Konstytucji Rzeczypospolitej Polskiej oraz art. 2 ust. 2 ustawy o statusie sędziów Trybunału Konstytucyjnego, a także art. 30 ust. 1 i ust. 3 pkt 1 w związku z art. 26 ust. 1 regulaminu Sejmu grupa posłów zgłosiła kandydaturę pana Rafała Wojciechowskiego na stanowisko sędziego Trybunału Konstytucyjnego. Proszę pana posła Michała Wypija o przedstawienie ww. kandydatury.
ParlaMint-PL_2016-06-09-sejm-20-2.u329	Panie Marszałku! Wysoki Sejmie! Już 92 dni rząd Beaty Szydło nie publikuje wyroku Trybunału Konstytucyjnego, czym narusza Konstytucję Rzeczypospolitej Polskiej. Prezydent Andrzej Duda nie przyjmuje ślubowania od prawidłowo wybranych sędziów, ignorując obowiązujące prawo. To dwa warunki brzegowe zaleceń Komisji Weneckiej i jak sądzę, dokumentu - wprawdzie poufnego - Komisji Europejskiej. Procedowane dziś projekty nie usuwają głównej przyczyny paraliżu Trybunału Konstytucyjnego. Projekt PiS nie odnosi się do trwającego sporu. Jest to pusty gest PiS pod adresem Komisji Europejskiej i, co gorsza, polskiego społeczeństwa, wprowadzający wszystkich w błąd. To oczywiste oszustwo. Mam pytanie: Kiedy premier Beata Szydło i prezydent Andrzej Duda wykonają ciążące na nich obowiązki konstytucyjne? I drugie pytanie: Na jakim etapie prac w sprawie Trybunału Konstytucyjnego jest zespół powołany przez marszałka Sejmu? Sądzę, że powinno to być dzisiaj przedstawione parlamentowi. Dziękuję bardzo. [[Oklaski]]
ParlaMint-PL_2016-03-31-sejm-15-2.u223	A jednak pan poseł zmieścił się w czasie. Ostatni jest pan poseł Krzysztof Sitarski, również z klubu Kukiz’15. Bardzo proszę.
ParlaMint-PL_2018-05-08-sejm-62-1.u436	Dziękuję bardzo panu ministrowi. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i koła. Otwieram dyskusję. O zabranie głosu w imieniu klubu Prawo i Sprawiedliwość poproszę pana posła Bogdana Rzońcę. Bardzo proszę.
ParlaMint-PL_2016-10-06-sejm-27-3.u385	Nasi dziadkowie sprzedawali żywność, którą sami wyprodukowali i przyrządzali. Przede wszystkim jedli produkty, które były dostępne sezonowo. My dzięki nowoczesnym technologiom spożywamy żywność wysoko przetworzoną. Lekarze i dietetycy od wielu lat przestrzegają przed nadmiernym spożywaniem żywności wysoko przetworzonej. Razem ze wzrostem jej spożycia wzrasta odsetek osób otyłych i chorych na choroby cywilizacyjne. Inicjatywy, które mają na celu poprawę dostępu do zdrowej żywności, mogą mieć ogromny wpływ na poprawę zdrowia społeczeństwa. Coraz trudniej dotrzeć do tradycyjnych polskich wyrobów, rynek żywności opanowały hipermarkety z żywnością przetworzoną, a producenci zdrowej żywności tracą źródła utrzymania. Wiemy doskonale, że mała, lokalna produkcja żywności jest bardziej przyjazna środowisku, a w konsekwencji i ludziom. Mam pytanie do wnioskodawców: Czy proponowany projekt ustawy przewiduje promocję zdrowej, nieprzetworzonej polskiej żywności?
ParlaMint-PL_2018-12-06-sejm-73-2.u66	Dziękuję. Proszę pozostać, panie ministrze, bo jeszcze pytanie w tym punkcie będzie miała pani poseł Mirosława Nykiel, Platforma Obywatelska. Bardzo proszę.
ParlaMint-PL_2018-09-12-sejm-68-1.u249	Pani Marszałek! Panie Posłanki! Panowie Posłowie! Wysoki Sejmie! Konstytucja, która jest fundamentem istnienia Najwyższej Izby Kontroli, mówi w art. 204, że NIK przedstawia Sejmowi coroczne sprawozdanie ze swojej działalności. Jestem zaszczycony, że ten wynikający z konstytucji obowiązek mogę dzisiaj wobec Wysokiej Izby spełnić. Zanim przedstawię najważniejsze dane dotyczące pracy kontrolerów w 2017 r., które siłą rzeczy będą pochodziły z naszych wewnętrznych sprawozdań, chciałbym sięgnąć do kluczowych ocen podmiotów zewnętrznych opiniujących pracę Najwyższej Izby Kontroli. Pierwsza z ocen jest wystawiana co roku przez opinię publiczną. Najwyższa Izba Kontroli cieszy się uznaniem obywateli naszego kraju. Prawie 50% dorosłych Polaków uważa, że NIK pracuje dobrze lub bardzo dobrze. Ta liczba osób pozytywnie oceniających naszą pracę w ostatnich latach sukcesywnie wzrasta. Najwyższa Izba Kontroli jest jedną z najlepiej ocenianych instytucji w naszym kraju. Jesteśmy wdzięczni obywatelom, że potrafią dostrzec i docenić pracę prawie 1600 kontrolerów i pracowników administracji z Najwyższej Izby Kontroli. I, co ważne, od lat niezmiennie, niemal w równym stopniu, dobrze i bardzo dobrze oceniają nas obywatele, którzy reprezentują całe spektrum sympatii politycznych. Drugą z ocen, równie dla nas ważną, wystawił nam audytor zewnętrzny, który badał naszą pracę na zlecenie Sejmu. Badaniem objęte były 3 lata, a dokładnie okres od początku 2014 r. do końca 2016 r. O ile badania opinii publicznej odnoszą się do efektów zewnętrznych naszej pracy, znanych obywatelom, czyli do informacji pokontrolnych, o tyle audytor na zlecenie Sejmu ocenia NIK od wewnątrz, bada, jak funkcjonuje Izba, jak jest zorganizowana, jak wykorzystuje pieniądze podatników i jak te pieniądze przeznacza na swoją działalność. W wyniku swoich czynności audytor zewnętrzny stwierdził, że w Najwyższej Izbie Kontroli „wystąpiła gospodarność, celowość i rzetelność dokonywania wydatków ze środków publicznych oraz udzielania zamówień publicznych, a także prawidłowość wykorzystania zasobów” Najwyższej Izby Kontroli. I, co ważne, audytor zewnętrzny potwierdził, że roczne sprawozdania z wykonania budżetu Izby były prawidłowe i wiarygodne. Panie Posłanki! Panowie Posłowie! Kolejna, bardzo istotna dla nas ocena zewnętrzna dokonywana jest corocznie przez poszczególne komisje sejmowe, z którymi współpracują konkretne departamenty NIK. To właśnie w tych komisjach na co dzień posłowie zajmujący się różnymi dziedzinami życia publicznego korzystają z naszych raportów. Widzą zawarte w nich ustalenia, poczynione analizy systemowe, sformułowane wnioski. Przedstawiciele Najwyższej Izby Kontroli w 2017 r. uczestniczyli łącznie w 392 posiedzeniach komisji sejmowych. Mieliście państwo okazję dobrze przyjrzeć się naszej pracy. Chciałem paniom posłankom i panom posłom podziękować. Wszystkie komisje przedstawiające swoje opinie na rzecz KOP oceniły pracę Najwyższej Izby Kontroli pozytywnie i bez uwag. Podkreślam: wszystkie sejmowe komisje, które przedstawiały swoją ocenę, przedstawiły ocenę pozytywną i nie zgłosiły uwag, w kilku przypadkach także dziękując poszczególnym departamentom NIK. Jesteśmy bardzo wdzięczni za dobre opinie parlamentarzystów na temat pracy NIK-u. Jeszcze jedna ocena zewnętrzna naszej instytucji. Wysoko wykwalifikowana kadra kontrolerów oraz stosowana przez nas metodyka kontroli sprawiają, że jesteśmy cenionym partnerem na arenie międzynarodowej. Jesteśmy wybierani przez międzynarodowe gremia do pomocy kolejnym krajom, które mają europejskie aspiracje, i do audytowania najbardziej prestiżowych instytucji i organizacji międzynarodowych, takich jak CERN, czyli Europejska Organizacja Badań Atomowych, czy Rada Europy. Chciałem państwa poinformować, i to jest najnowsza wiadomość, że Najwyższa Izba Kontroli wygrała właśnie konkurs na audyt Organizacji Współpracy Gospodarczej i Rozwoju, OECD, w Paryżu. Ważne dla nas jest także to, że przedstawiciele NIK, w uznaniu m.in. zasług Izby w tworzeniu międzynarodowych standardów kontroli, są wybierani do ciał kierowniczych organizacji zrzeszających organa kontroli państwowej. W ubiegłym roku mieliśmy najważniejsze spotkanie europejskich organizacji kontroli - kongres Europejskiej Organizacji Najwyższych Organów Kontroli, EUROSAI. Na kongresie tym delegaci wybrali do swojego zarządu jako wiceprzewodniczącego prezesa Najwyższej Izby Kontroli. W tym miejscu chciałbym podziękować wszystkim pracownikom Najwyższej Izby Kontroli, którzy swoją ciężką pracą przyczyniają się do powstawania raportów NIK-u. Dziękuję kontrolerom, którzy często wiele tygodni spędzają w jednostkach, realizując program kontroli i pisząc wystąpienia. Dziękuję pracownikom administracyjnym i technicznym, bez których ta praca nie mogłaby być wykonywana. [[Oklaski]] Wysoki Sejmie! Nie byłoby tak dobrych ocen zewnętrznych pracy NIK-u bez prawidłowo zorganizowanej pracy wewnątrz naszej instytucji. Efekty zewnętrzne tej pracy, czyli nasze raporty pokontrolne, wysoko oceniane przez obywateli, przez specjalistów z różnych dziedzin, także przez dziennikarzy i wreszcie, co dla nas jest niezwykle istotne, przez państwa, panów posłów i panie posłanki ze wszystkich ugrupowań, świadczą o tym, że NIK funkcjonuje prawidłowo, że nasze metody i standardy przeprowadzania kontroli są adekwatnie dobrane do stojących przed Izbą wyzwań. Nasz system zapewnienia jakości zbudowaliśmy bowiem w oparciu o najlepsze międzynarodowe wzory i standardy kontroli państwowej, zwłaszcza standardy kontroli jakości INTOSAI, czyli Międzynarodowej Organizacji Najwyższych Organów Kontroli. Polski system zapewnienia jakości obejmuje cały proces kontrolny. Kluczowe dokumenty, które powstają w związku z kontrolą, programy, wystąpienia, informacje, poddane są procesowi weryfikacji, opiniowania i stałemu monitoringowi przez osoby nadzorujące, w tym prezesa, wiceprezesów, radców prezesa, wicedyrektorów i dyrektorów NIK oraz zespoły i departamenty wspomagające proces kontroli. Dlaczego tak się dzieje? Dlaczego tyle osób w zorganizowany i metodycznie uporządkowany sposób zajmuje się stworzeniem końcowego raportu? Po pierwsze, dlatego że tak stanowi konstytucja. W art. 202 czytamy: Najwyższa Izba Kontroli działa na zasadach kolegialności. W proces kontrolny w uporządkowany sposób włączeni są więc wszyscy jego uczestnicy ze strony NIK-u, od kontrolera przez koordynatora, wicedyrektorów, dyrektorów, radców, wiceprezesów na prezesie Izby i Kolegium NIK kończąc. Każdy ma do wykonania swoje konkretne zadanie. Po drugie, taki kolegialny sposób pracy zapewnia odbiorcom, a więc Sejmowi i obywatelom, obiektywne i solidnie przygotowane raporty pokontrolne. Wysoki Sejmie! Wszystkie szczegółowe dane dostarczyliśmy paniom posłankom i panom posłom w naszym ponad 500-stronicowym sprawozdaniu z działalności Najwyższej Izby Kontroli. Przytoczę więc, ze względu na nowe ograniczone ramy czasowe wystąpienia sejmowego, tylko najważniejsze z liczb i wspomnę o kilku kluczowych problemach. Rozmyślnie zaś pominę, ze względu na ograniczony czas omówienie ustaleń z konkretnych raportów, z którymi zresztą zapoznaliście się państwo szczegółowo na posiedzeniach poszczególnych komisji sejmowych. Syntetycznie przedstawiamy te ustalenia w naszym sprawozdaniu przesłanym do Sejmu. A teraz kilka najważniejszych danych dotyczących pracy Izby. W 2017 r. NIK przeprowadziła łącznie 2196 kontroli, którymi objęto 1843 podmioty. Najważniejsze dla poziomu życia obywateli i funkcjonowania państwa obszary zostały zbadane w 110 kontrolach planowych, w tym w kontroli wykonania budżetu państwa, która traktowana jest jako jedna kontrola, a która w istocie w 2017 r. składała się z 327 kontroli przeprowadzonych w 307 jednostkach. Jej ustalenia prezentowałem już na posiedzeniu plenarnym Sejmu. Jeśli chodzi o kontrole planowe, to część z ich tematów zasugerowały nam same komisje sejmowe. Otrzymaliśmy z Sejmu 57 proponowanych tematów, w ubiegłym roku zrealizowaliśmy ponad 70% z nich. NIK przeprowadziła także 107 kontroli doraźnych, reagując na pojawiające się na bieżąco sygnały o istotnych nieprawidłowościach. Bardzo często sygnały te pochodziły od obywateli, którzy skierowali do Izby ponad 5 tys. skarg i wniosków. Wśród nich blisko 3% stanowiły skargi i wnioski nadesłane przez posłów i organy Sejmu. Pogrupowaliśmy je wszystkie, uporządkowaliśmy i stanowiły cenną inspirację do sformułowania tematów kontroli. Korzyści finansowe uzyskane w wyniku kontroli NIK w roku 2017 sięgają kwoty ponad 106 mln zł. NIK w ubiegłym roku w związku z przeprowadzonymi kontrolami złożyła także 79 zawiadomień do organów ścigania oraz 71 zawiadomień do rzeczników dyscypliny finansów publicznych. Panie Posłanki i Panowie Posłowie! Przy okazji naszych corocznych sejmowych sprawozdań... [[Gwar na sali]]
ParlaMint-PL_2017-12-06-senat-51-2.u91	Panie Marszałku! Wysoki Senacie! Panie Ministrze! Szanowni Goście! Otóż stoję przed wielkim dylematem moralnym, mam wielkie wątpliwości i rozważam je w swoim sumieniu, a to względem tego, co tutaj dzisiaj wypowiedziano, co usłyszałem. W trakcie zadawania pytań, w czasie dyskusji mówiono przede wszystkim o tych jak gdyby wadach proponowanej ustawy. Wśród zalet, które też oczywiście wypunktowano, do najważniejszych zaliczono sprawiedliwość społeczną i usunięcie tego wyjątku. Jeśli chodzi o sprawiedliwość społeczną, jest to bardzo nośne hasło, z tym się można zgodzić, tylko jest kwestia tego, jak to będzie w praktyce realizowane. Jeśli chodzi o wyjątki, to powiem tak: jestem przedstawicielem nauk ścisłych, technicznych i wiem, że są obiektywne prawa w przyrodzie, w których obowiązują wyjątki, zatem wyjątki mogą istnieć. Ja chciałbym zwrócić uwagę na taką sprawę, podzielić się z państwem moimi dylematami na temat wyliczania tego progu, tej 30-krotności. Otóż uważam, że to jest dość arbitralne i subiektywne, nie wynika to z żadnych wzorów ani żadnych praw obiektywnych. Chciałbym jeszcze wrócić do tej kwestii, którą tutaj niejednokrotnie przedstawiano, mianowicie do tego, że ta zmiana ustawy dotyczy tylko 2% pracujących. Tak, to prawda, ale wszystko zależy od tego, gdzie postawimy ten próg. A tu, jak powiadam, jest to dość subiektywne. Chciałbym się zastanowić nad tą grupą 2%. Otóż, krezusi, ci, którzy w tej grupie zarabiają najwięcej, oczywiście dadzą sobie radę. Ja chciałbym zwrócić uwagę na tych, którzy są w pobliżu tego progu, lekko go przekraczają, i zadać takie pytanie. Czy ta zmiana ustawy zachęci do powrotu młodych ludzi, którzy wyemigrowali za granicę? Czy to ich zachęci? Czy ta zmiana zniechęci kolejną grupę młodych do wyjazdu za granicę? Czy to będzie sprawiedliwe społecznie, gdy ta grupa młodych ludzi, która zainwestowała w swój rozwój, w swoje wykształcenie, w swoje kompetencje, otrzyma taką jak gdyby gratyfikację? Tylko stawiam pytania. I jeszcze jedno. Czy zmiana tej ustawy wpłynie na to, co wszyscy chcemy osiągnąć, a mianowicie na rozwój tej gospodarki 4.0, czy zapewni nam większą liczbę ludzi wykształconych, innowacyjnych, otwartych w myśleniu, którzy mają realizować jak najbardziej słuszny program przyjęty przez nasz rząd? Dziękuję za uwagę.
ParlaMint-PL_2020-10-21-sejm-19-2.u68	Dziękuję serdecznie. Zapraszam pana posła Dariusza Klimczaka, Klub Parlamentarny Koalicja Polska - Polskie Stronnictwo Ludowe - Kukiz15.
ParlaMint-PL_2019-09-25-senat-85-1.u22	Wznawiam obrady. Powracamy do rozpatrywania punktu trzeciego porządku obrad: informacja o działalności Instytutu Pamięci Narodowej – Komisji Ścigania Zbrodni przeciwko Narodowi Polskiemu w okresie od 1 stycznia 2018 r. do 31 grudnia 2018 r. Kontynuujemy zadawanie pytań panu prezesowi. Panie Prezesie, zapraszam na mównicę. Mam zapisanego do pytań pana senatora Żaryna. Jest pan senator Żaryn. Bardzo proszę, Panie Senatorze.
ParlaMint-PL_2021-07-08-sejm-34-2.u309	Pani Marszałek! Pani Minister! Wysoka Izbo! Chciałbym zapytać, dlaczego w projektowanej ustawie wskazuje się związki zawodowe jako stronę uprzywilejowaną w zarządzaniu pieniędzmi należącymi do członków kasy. Mam na myśli np. treść art. 5. Członkowie kasy jako samodzielny organ powinni mieć możliwość z jednej strony powierzenia zarządzania kasą wybranemu związkowi zawodowemu lub zarządzać nią samodzielnie i niezależnie od organizacji związkowych przy pomocy wybranego przez siebie zarządu, a skład osobowy członków kasy nie musi się pokrywać ze składem przedstawionym na liście czynnych związkowców, a tym bardziej na liście związkowców największego związku w danym zakładzie pracy. Dziękuję bardzo. [[Oklaski]]
ParlaMint-PL_2021-08-05-senat-28-2.u246	Dziękuję bardzo. [[Jakiej poprawce?]] Poprawce. Ponieważ zostały zgłoszone wnioski o charakterze legislacyjnym, proszę Komisję Nauki, Edukacji i Sportu o ustosunkowanie się do przedstawionych wniosków i przygotowanie sprawozdania. Informuję, że głosowanie w sprawie rozpatrywanej ustawy zostanie przeprowadzone pod koniec posiedzenia Senatu. Przystępujemy do rozpatrzenia punktu dwudziestego porządku obrad: ustawa o utworzeniu Akademii Zamojskiej. Tekst ustawy zawarty jest w druku nr 457, a sprawozdanie komisji – w druku nr 457 A. Proszę sprawozdawcę Komisji Nauki, Edukacji i Sportu, senatora Józefa Zająca, o przedstawienie sprawozdania komisji.
ParlaMint-PL_2017-03-08-sejm-37-1.u229	Szanowny Panie Marszałku! Wysoka Izbo! Mam zaszczyt w imieniu Klubu Parlamentarnego Platforma Obywatelska przedstawić stanowisko w sprawie poselskiego projektu ustawy o zmianie ustawy o podatku od towarów i usług, druk nr 1280. Dodatnio należy ocenić intencje i kierunek działania, bowiem na pewno należy dążyć do tego, by prawo podatkowe było prostsze, niż jest do tej pory. [[Oklaski]] A teraz, jak oceniamy projekt. Otóż ten projekt zasługuje na ocenę dodatnią w zakresie, w jakim likwiduje obowiązek składania informacji VAT-26, zastępując go uproszczonym obowiązkiem informacyjnym w okresowej deklaracji VAT, natomiast w pozostałym zakresie jest obarczony bardzo licznymi wadami, zasługuje na ocenę negatywną. Redukcja i uproszczenie obowiązków informacyjnych obciążających podatników to kierunki zarówno zasadne, jak i możliwe. Nie może to jednak przybierać kształtu, jaki wynika z opiniowanego projektu. By deklaracja VAT mogła właściwie spełniać swoje zadania i pozostawać w zgodzie z przepisami unijnymi, musi zawierać więcej danych, niż chcą projektodawcy, i musi opierać się na terminologii znanej z polskiej ustawy o podatku od towarów i usług i dyrektywy VAT. Otóż, proszę państwa, musi być więcej pozycji. Dlaczego? Bo na podatek należny składa się nie tylko podatek należny od sprzedaży, chodzi o eksport towarów, ale także podatek należny od nabycia towarów i usług objętych odwrotnym obciążeniem od wewnątrzwspólnotowego nabycia towarów, a nawet importu towaru. Tego w ogóle tu nie ma. Wskazywanie w deklaracji importu usług nabytych od usługodawców z innych państw członkowskich jest konieczne, aby możliwe było porównanie danych zadeklarowanych przez usługodawców w składanych przez nich informacjach podsumowujących z danymi pochodzącymi od nabywcy tych usług. Ważne są także podstawy opodatkowania i poszczególne stawki. Dlaczego w deklaracji nie ma np. pola do wypełnienia, w którym pisałoby się, że chce się skorzystać z załącznika dotyczącego przyspieszenia terminu zwrotu podatku? Dlaczego tego nie ma? Koncepcja połączenia deklaracji dla różnych podatków zasługuje także na negatywną ocenę. Dlaczego? Szereg przyczyn. Podatki te pozostają we właściwości różnych organów, rozliczane są za różne okresy, ponadto np. korekta w zakresie jednego z podatków będzie rzutowała na uprawnienia podatnika w zakresie innych podatków, chociażby wydłużając czas oczekiwania na zwrot nadpłaty. Zwracam uwagę na art. 77 Ordynacji podatkowej. Wzór deklaracji zawiera dwa pola dla trzech podatków. Wątpliwe jest także nazywanie tego dokumentu deklaracją VAT. Poza tym rodzi się także wątpliwość dotycząca zgodności takiego rozwiązania z dyrektywą VAT, gdzie jest mowa o tym, że ma to być deklaracja do celów VAT. Są jeszcze inne... Ja tu patrzę na tabelę, prawda, i na zegar. Nie można np. stosować terminologii, której nie ma w ustawie. To jest pierwsza rzecz. Postulowane przez projektodawców posłużenie się określeniem „wartość towarów wysłanych do innych państw UE” zamiast określenia dotyczącego wartości wewnątrzwspólnotowych spowoduje, że w istocie nie będzie wiadomo, jakie wartości należy w tym polu wykazać. Czy wartość wewnątrzwspólnotowej dostawy czy może także wartość sprzedaży wysyłkowej? [[Dzwonek]] Przecież to są zupełnie inne wielkości. Podobne uwagi można sformułować do...
ParlaMint-PL_2016-08-03-senat-24-1.u124	Dziękuję bardzo. Panie Marszałku! Panie Ministrze! Moje pytanie jest następujące. Otóż ja nie będę liczył w tej chwili, która to jest nowelizacja ustawy o rehabilitacji, jednak mogę powiedzieć tak: zająłem się liczeniem tych nowelizacji, zanim zostałem senatorem, czyli przed październikiem roku 2011, i doliczyłem się już 50, a potem przestałem liczyć. Mówię o tym 2011 r. po to, żeby powiedzieć, że w każdym swoim wystąpieniu, niezależnie od tego, kto był pełnomocnikiem rządu i kto sprawował władzę, mówiłem o tym, że takie łatanie i nowelizowanie ustawy po kawałku nie jest rozwiązaniem dobrym i że przyszła pora na to, żeby spróbować opracować całościowy i nowoczesny projekt ustawy. Co więcej, powiedziałbym, że ośmieliło mnie do tego wczorajsze posiedzenie komisji senackiej, na którym prezes Funduszu Rehabilitacji Osób Niepełnosprawnych wypowiadał się niezwykle krytycznie o własnej instytucji – jestem już 11 lat parlamentarzystą i nie słyszałem, żeby nawet po zmianie ktoś, kto jest tak krótki czas, wyrażał tak krytyczne opinie – ale konkluzja tego, krótko mówiąc, była taka, że pan prezes też jest za taką nowelizacją. Zdaję sobie sprawę, że to jest bardzo duży problem i duże zagadnienie, ale chciałbym o coś zapytać. Czy państwa zdaniem nie byłoby warto, gdybyśmy się w tej kadencji za taką nowelizację wzięli, a jeśli uważacie, że tak, to w jakim harmonogramie czasowym byłoby to realizowane. [[Chodzi o nową ustawę czy o nowelizację?]] O nową ustawę o rehabilitacji.
ParlaMint-PL_2019-05-09-senat-78-2.u77	Bardzo dziękuję, Panie Senatorze. Obecnie senatorowie mogą zgłaszać z miejsca trwające nie dłużej niż minutę zapytania do senatora sprawozdawcy. Czy ktoś chce zadać pytanie panu senatorowi? Nie widzę chętnych. Dziękuję bardzo. Projekt tej ustawy został wniesiony przez Senat. Do prezentowania stanowiska rządu w toku prac parlamentarnych został upoważniony minister spraw wewnętrznych i administracji. Jest z nami pani minister Renata Szczęch, podsekretarz stanu w Ministerstwie Spraw Wewnętrznych i Administracji. Czy pani minister pragnie zabrać głos? Tak? Proszę bardzo, Pani Minister, zapraszam na mównicę.
ParlaMint-PL_2020-10-27-sejm-20-1.u445	Pani Marszałek! Wysoka Izbo! Ja znowu o szczepionkach, szczepionkach przeciwko grypie. Właściwie każdego dnia zwracają się do mnie mieszkańcy Pomorza z prośbą zarówno o szczepionki, jak i o informacje, gdzie można je nabyć. Ja rozkładam ręce, bo nie wiem. Jeszcze niedawno ministerstwo, rząd zapewniali, jak ważne jest, żebyśmy zaszczepili się przeciwko grypie. Brakuje tylko szczepionek. Polacy ruszają po nie do Niemiec. Ministerstwo informuje, że zwiększyło liczbę szczepionek, które mają trafić do Polski, do 3 mln dawek. Tych szczepionek nigdzie nie widać. 950 tys. recept na szczepionkę przeciwko grypie czeka na realizację. W związku z tym zwróciłam się z interpelacją do pana ministra. Pewnie nie tylko ja, skoro Ministerstwo Zdrowia przekazało, że urzędnicy wydłużyli terminy ważności recept na szczepionkę przeciw grypie. To oczywiście jest bardzo ważne. Natomiast nie mówi się, niestety, o zwiększeniu liczby szczepionek dostępnych na rynku, a jedynie o przedłużeniu okresu ważności recept na nie. Minister informuje, cytuję, że recepty na szczepionki, w przypadku których zasadniczy termin realizacji to 30 dni - czyli właśnie te na grypę - w związku z istniejącym stanem epidemii powinny móc być wyjątkowo realizowane również po upływie wskazanego wyżej terminu. Jak mówię, nie spowoduje to, że te szczepionki nagle się pojawią. Na brak dostępu do szczepionek narzekają również osoby, którym przysługuje refundowany dostęp do nich: seniorzy, kobiety w ciąży, dorośli po 70. roku życia z chorobami współistniejącymi. Wbrew zapowiedziom szczepionki nie trafiły również do pracowników ochrony zdrowia, farmaceutów czy techników pracujących w aptekach. Pytam pana ministra: Kiedy wreszcie Polacy zobaczą te szczepionki w aptekach? Kiedy będą mogli zadbać o swoje zdrowie na tak podstawowym poziomie? Dziękuję bardzo. [[Oklaski]]
ParlaMint-PL_2016-04-27-sejm-17-1.u25	Bardzo dziękuję panu posłowi. Informuję, że Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów. Otwieram dyskusję. W imieniu Klubu Parlamentarnego Prawo i Sprawiedliwość głos zabierze ponownie pan poseł Zbigniew Dolata. Bardzo proszę, panie pośle. [[Do lata, do lata...]]
ParlaMint-PL_2018-07-10-senat-63-1.u148	Łatwo mi odpowiedzieć na drugie pytanie, nieomal nie sposób odpowiedzieć na pierwsze. Na drugie odpowiedzieć mi łatwo, dlatego że ten konkurs jest już ogłoszony, co więcej, jak wspomniałem, upłynął nawet termin zgłaszania wniosków. Dlaczego w ogóle wprowadziliśmy takie koperty regionalne? Gdybyśmy tego nie wprowadzili, to okazałoby się, że znowu większość grantów zdobyłyby uczelnie z Krakowa, Warszawy, Poznania, Wrocławia, tylko nie te najlepsze, jak Uniwersytet Jagielloński czy Uniwersytet Warszawski, ale te nieco od nich gorsze. Zależy nam na zrównoważonym rozwoju, dlatego utworzyliśmy koperty gwarantujące to, że jakieś środki trafią do naukowców z województwa zachodniopomorskiego, do naukowców z Podlasia, z Podkarpacia, ze wspomnianej przez pana senatora Opolszczyzny. Problem polega tylko na tym, że w tych województwach uczelnie akademickie rozkładają się bardzo nierównomiernie. W województwie mazowieckim takich uczelni jest co najmniej kilkanaście, a w województwie opolskim są tylko 2 uczelnie. Podobnie jest w województwie podkarpackim – tylko 2 uczelnie akademickie. 2 uczelnie akademickie są też w województwie lubuskim. Dlatego w przypadku niektórych województw utworzyliśmy coś w rodzaju nadregionów, czyli np. rywalizują ośrodki, uczelnie z województwa podkarpackiego i z województwa świętokrzyskiego. To tu jest rywalizacja. Łącznie te 4 uczelnie akademickie rywalizują o 3 duże granty, o 4-letnie granty naukowe. W przypadku Opola, jeśli sobie przypominam, jest tak, że uczelnie opolskie rywalizują o te granty z uczelniami dolnośląskimi. Skutki ewaluacji. No, to jest szalenie trudne do przewidzenia, dlatego że dzisiaj ewaluacja jest nie w dyscyplinach, tylko w jednostkach organizacyjnych. A skąd wzięła się ta liczba, to 12? Generalnie chcę państwu powiedzieć, że staraliśmy się napisać tę ustawę w oparciu o możliwie jak najszerszy dialog ze środowiskiem naukowym z jednej strony, a z drugiej strony w oparciu o zasadę evidence-based policy, czyli odwoływaliśmy się do rozmaitych zobiektywizowanych norm, badań i międzynarodowych, i polskich, zamówiliśmy też sami takie badania. Wydaje nam się, że 12 to jest minimalna liczba pracowników naukowych w danej dyscyplinie, gwarantująca odpowiednio wysoki poziom badań. Z drugiej strony chcieliśmy uniknąć takiej sytuacji, że dana uczelnia sprowadzi sobie 3 wybitnych profesorów i dorobek tych 3 profesorów będzie zestawiany w konkurencji z inną uczelnią, która w danej dyscyplinie ma np. 100 pracowników naukowych, profesorów, doktorów, magistrów. Tak więc 12 to jest takie niezbędne minimum.
ParlaMint-PL_2016-01-14-sejm-08-2.u331	Dziękuję bardzo. Proszę pana posła Krzysztofa Brejzę o zabranie głosu w imieniu klubu Platforma Obywatelska. Bardzo proszę.
ParlaMint-PL_2020-08-13-senat-14-3.u89	Tak, chcę pana senatora zdecydowanie uspokoić. Zasady sprzedaży drewna w polskich Lasach Państwowych niejako dzielą drewno w proporcji 80 do 20, jeśli chodzi o procenty. 80% drewna jest oferowane wyłącznie tym odbiorcom, którzy mają swoją historię w odbieraniu drewna z lasów. To oznacza, że energetyka, która takiej historii nie ma, nie będzie mogła nawet przystąpić, jeśli chodzi o te 80%… Dopiero do tych 20%, które… Ten podział procentowy związany jest także z możliwością dania nowym graczom, czyli nowym przedsiębiorstwom drzewnym, szansy wejścia na rynek i wyrobienia sobie w dłuższym czasie również tej historii. Te 20% to tak naprawdę najczęściej jest drewno, którego w ramach tej puli 80% nikt nie kupił albo nie odebrał. Ono wtedy jest przekazywane na tzw. aukcję i dopiero w ramach tych 20% może, że tak powiem, wystartować energetyka. Zwracam uwagę na jedną rzecz – o tym też szczególnie pamiętajmy – taką, że drewno wielkowymiarowe jest w ogóle wyłączone z puli drewna energetycznego, a więc cały przemysł meblarski w żaden sposób nie będzie dotknięty tymi przepisami. Jeśli mówimy o tym, że drewno, którego nikt nie odebrał, trafia na aukcję, drewno gorszej jakości… Tym drewnem mógłby być zainteresowany wyłącznie przemysł produkcji płyt. Zwracam uwagę na jedną rzecz. Mamy już taką sytuację, znamy przypadki, które zdiagnozowaliśmy… Na podstawie niektórych przypadków dochodzimy do wniosku, że to nie wyłącznie cena drewna przekłada się wprost na chęć lub brak chęci odbioru danego asortymentu. Mówimy również o kwestiach transportowych czy technologicznych. Za przykład nich służy sytuacja, którą przedstawiły mi Lasy Państwowe. Przy sprzedaży drewna małowymiarowego, tzw. pozostałości drzewnych… Drewno jest sprzedawane lokalnie do istniejących elektrociepłowni oraz ciepłowni gminnych i miejskich. I nawet w sytuacji, gdy surowiec ten sprzedawany jest za złotówkę za 1 m³ na zasadach samowyrobu, a tak się dzieje np. na terenie RDLP w Zielonej Górze, w sąsiedztwie jednego z największych zakładów produkujących płyty drewnopochodne… Zakład ten nie nabywa tego surowca, co pokazuje, że ten argument nie do końca… że na pewno nie jest argumentem decydującym. Warto też wskazać na to, że w 2017 r. urząd ochrony konsumentów wydał decyzję, w ramach której ukarał producentów płyt drewnopochodnych za zmowę cenową. Jeśli dobrze pamiętam, to 5 producentów – to byli jedni z największych producentów – podlegało tej karze. Tak więc myślę, że tutaj dochodzą do głosu także inne aspekty. Jeszcze raz mówię, uspokajam: wdrożenie nowej definicji nie zagrozi przemysłowi drzewnemu.
ParlaMint-PL_2018-12-28-senat-70-1.u78	Pani Marszałek! Wysoka Izbo! Pytanie jest kierowane do przedstawiciela komisji. Otóż blisko 3 lata temu byłem tutaj – zresztą wszyscy byliśmy – świadkiem dyskusji, w której opozycja próbowała nas zmusić do tego, żebyśmy się tłumaczyli z tego, że dajemy ludziom niezamożnym na każde drugie dziecko 500+. No, prawie zmuszano nas do tego. Teraz mam podobne wrażenie, jakby déjà vu. Staramy się zapobiec drożyźnie, temu, żeby gospodarstwa domowe płaciły horrendalne rachunki za energię elektryczną, staramy się zapobiec ewentualnemu czynnikowi proinflacyjnemu – bo przecież wzrost energii elektrycznej to także większa inflacja – a próbuje się nas zmusić do tego, żebyśmy się z tego tłumaczyli. Panie Senatorze, o co tak naprawdę tu chodzi? Proszę mi to wytłumaczyć, jeśli pan rozumie ten proces.
ParlaMint-PL_2018-11-22-sejm-72-2.u353	Pani Marszałek! Wysoka Izbo! Mamy do czynienia z projektem, który podobno był w jakiś sposób konsultowany z branżą. Z tego, co się orientuję, z masy wiadomości, które otrzymuję, również z osobistych rozmów z tymi osobami, wynika, że to, co wpuszczacie w proces legislacyjny, ma się nijak do tego, co było dotychczas konsultowane. Tak więc proponuję, żeby jednak wziąć pod uwagę porady i wiedzę praktyków, a nie tylko teoretyków, ponieważ wiem, że na piśmie wszystko może fajnie wyglądać. Osoby, które pracują w tej branży, mówią o tym, że będzie to szkodliwe, że wprowadzi bardzo duże zawirowania. Bez odpowiednich konsultacji społecznych nie jesteśmy w stanie poprzeć tego projektu. Proponuję powołać podkomisję, ale nie zwoływać jej na drugi dzień po jej powołaniu, tylko dać czas na przygotowanie się, na poinformowanie wszystkich zainteresowanych stron, żeby w tej podkomisji mogły uczestniczyć, żeby ten projekt faktycznie był dopracowany, żebyśmy za chwilę nie mieli kolejnej nowelizacji, tak jak mamy chociażby w przypadku Sądu Najwyższego. Lepiej posiedzieć kilka dni czy kilka tygodni dłużej nad danym projektem, ale wypracować dobre rozwiązania, a nie później kilka razy to poprawiać. Dziękuję.
ParlaMint-PL_2020-10-27-sejm-20-1.u143	Pani Marszałek! Wysoka Izbo! Mamy kolejną fazę epidemii, mamy de facto kolejny lockdown. Nie działa już branża sportowa, siłownie, kluby fitness. Nie działa gastronomia. W bardzo ciężkiej sytuacji jest branża turystyczna, transportowa. Wiele firm nie podniosło się jeszcze w ogóle po wiosennym lockdownie. Wśród tych firm są również spółki komandytowe. Pytam: Czy waszym celem jest ostateczne zarżnięcie tych spółek i dobicie tych leżących firm? Bo tak to wygląda. Jeżeli waszym celem jest z kolei forma szukania oszczędności i dodatkowych wpływów, to muszę was rozczarować, ponieważ przy wprowadzeniu tych opodatkowań spółki przekształcą się z powrotem w spółki cywilne albo jawne i tych pieniędzy wcale nie zobaczycie. Co się stanie za to? Zwiększy się bezrobocie, zmniejszą się pensje pracowników. Jeżeli szukacie oszczędności, to może poszukajcie ich trochę bliżej siebie, może w spółkach Skarbu Państwa, może w środkach przeznaczonych na Rydzyka czy TVP PiS. Dziękuję. [[Oklaski]]
ParlaMint-PL_2017-11-09-sejm-51-2.u107	Każdy z panów ministrów chce mieć swoją służbę. Pan marszałek też chce mieć swoją służbę. Panie Marszałku! Składam wniosek o odrzucenie projektu ustawy o Straży Marszałkowskiej z druku nr 1971 w pierwszym czytaniu. Dziękuję bardzo. [[Oklaski]]
ParlaMint-PL_2017-10-10-sejm-49-1.u221	To ja bardzo serdecznie panu ministrowi dziękuję za zwięzłą odpowiedź. Proszę o zabranie głosu sekretarza stanu w Ministerstwie Energii pana ministra Grzegorza Tobiszowskiego. Bardzo proszę, panie ministrze.
ParlaMint-PL_2019-07-17-sejm-84-1.u88	Ktoś tu nazwał ten projekt projektem przełomowym. Otóż chcę powiedzieć, że nie jest to projekt przełomowy, bo widzieliśmy, jak PiS traktuje osoby niepełnosprawne w czasie protestu. Dziś ten projekt jak wiele innych cudownych projektów pojawia się oczywiście w pewnym kontekście, w kontekście wyborczym. I oczywiście doskonale wiemy, czemu on ma służyć. Osoby niepełnosprawne też to wiedzą. Jedynym projektem przełomowym w tej sprawie, jaki jest złożony w polskim Sejmie, a jaki jest blokowany przez Prawo i Sprawiedliwość, jest projekt właśnie PSL-u i Koalicji Polskiej, w przypadku którego nie ma progu dochodowego. Jeśli chodzi o ten próg dochodowy, to tak naprawdę, jak dobrze wiemy, większości, znacznej części ludzi niepełnosprawnych ten projekt nie będzie dotyczył. To kryterium dochodowe jest wyjątkowo nieetyczne. Jak można żyć za takie kwoty? Oczywiście ogranicza ono sensowność tego projektu. Miejmy nadzieję, że państwo rozważycie to i zmienicie to kryterium dochodowe.
ParlaMint-PL_2021-03-17-sejm-27-2.u309	Bardzo dziękuję. Pani Marszałek! Wysoka Izbo! Panie Ministrze! Tę ustawę trzeba nazwać inaczej, po prostu: w jaki sposób okraść Polaków, bo tą ustawą chcecie Polaków okraść, zabierając im 15% ich oszczędności. Panie ministrze, pan dużo tutaj mówił na temat tego, co zrobiła Platforma Obywatelska, jeżeli chodzi o przeniesienie środków z OFE do ZUS. To powiedzmy jedno: ani złotówka wtedy nie została zmarnowana, było to przeniesienie 1:1. A wy okradacie Polaków o 15%, a co najważniejsze stopa zastąpienia w ZUS była wyższa niż w OFE, czyli de facto Polacy zyskali i, co ważniejsze, te środki były dziedziczone. A jaka jest wasza propozycja? Środki nie będą dziedziczone. To jest złodziejstwo, szanowni państwo, to jest okradanie Polaków w biały dzień. Nie ma na to zgody. [[Oklaski]]
ParlaMint-PL_2021-03-16-sejm-27-1.u129	Panie Marszałku! Panie Ministrze! Wysoka Izbo! Trzy razy 20, w tym jedna dwudziestka jest przeznaczona dla efektywności energetycznej. Proszę o informację, jak jest z tą efektywnością energetyczną na rok 2020, jakie macie estymacje na te najbliższe lata i instrumenty, których chcecie użyć, ażeby to zostało rzeczywiście zrealizowane. Czy system białych certyfikatów jest tym systemem optymalnym? Pytam, bo widzimy, że te rozwiązania być może są trochę pozorowane, tzn. one nie dają prawdziwego obrazu i nie mają takiej siły sprawczej, ażeby spowodować te oszczędności energii. Najdroższą energią, jaką w tej chwili mamy, jest energia cieplna. Powinna nastąpić termomodernizacja budynków, żebyśmy mieli jak niższe ceny za tę energię cieplną [[Dzwonek]] i żeby było to skuteczne. Czy program „Czyste powietrze” jest programem, który będzie przez państwa rozwijany? I czy będziemy dalej szli w premiowanie termomodernizacji? Dziękuję bardzo. [[Oklaski]]
ParlaMint-PL_2020-04-08-sejm-09-5.u39	Dziękuję bardzo, pani marszałek, za ten głos. W innym temacie. Wczoraj zmarł Wiktor Bater, jeden z najwybitniejszych dziennikarzy, dziennikarz przez duże „D”, prawdziwy reporter, informujący o sprawach najtrudniejszych i najważniejszych, zawsze rzetelnie, laureat nagrody Grand Press, oddany swojemu fachowi. Uczcijmy jego pamięć chwilą ciszy. [[Zebrani wstają, chwila ciszy]] Dziękuję bardzo.
ParlaMint-PL_2016-01-28-senat-09-1.u261	Panie Marszałku! Wysoki Senacie! Ja nie znam dokładnie tej sprawy, ale to jest oczywiście możliwe. Przestępcy zawsze będą krok przed służbami. Oni zawsze mają łatwiej, znają nowinki. Ja jestem ogromnym zwolennikiem silnej kontroli nad służbami po to, żeby służby mogły działać. Służby muszą działać, muszą mieć do tego instrumenty. Ta ustawa utrzymuje instrumenty dla służb, utrzymuje… Inaczej one znikną zaraz, 7 lutego. W imię odpowiedzialności zachęcam państwa do tego, żeby przemyśleć własne stanowisko, a najlepiej wycofać wniosek o odrzucenie tej ustawy. [[I tak nie wygrają.]]
ParlaMint-PL_2016-10-06-sejm-27-3.u344	Panie Marszałku! Pani Minister! Panie i Panowie Posłowie! W imieniu Klubu Parlamentarnego Polskiego Stronnictwa Ludowego pragnę wyrazić stanowisko wobec projektu ustawy o sprzedaży żywności przez rolników oraz zmianie niektórych innych ustaw. Trzeba powiedzieć, że z większością uzasadnienia, które przedstawił pan poseł wnioskodawca, trzeba się zgodzić. Ważne jest, aby otwierać przed polskimi rolnikami nowe możliwości osiągania dochodów, a sprzedaż żywności przetworzonej daje taką szansę, że rolnicy będą mogli uzyskać wartość dodaną nie tylko z przetwórstwa, ale także z bezpośredniego dotarcia do konsumentów. To niewątpliwie jest wartością. To też przyświecało nam w poprzedniej kadencji, kiedy zdecydowaliśmy się na to, aby zrobić pierwszy krok, pierwszy ruch i przygotować projekt, który był rzeczywiście projektem przełomowym, bo umożliwił rolnikom po raz pierwszy w historii przetwarzanie żywności i kierowanie jej do konsumentów z pominięciem pośredników, ale także na preferencyjnych warunkach finansowych - mówię tu o opodatkowaniu - i dotyczących spełniania wymagań administracyjnych w zakresie zaostrzania bezpieczeństwa, ale nie tylko, chociażby nawet samego wyglądu, kształtu, rozmieszczenia budynków i pomieszczeń, w których takie przetwórstwo może się odbywać. Warto jednak, odnosząc się do tego projektu, powiedzieć, że on ma bardziej charakter intencyjny niż formę prawa gotowego do wprowadzenia i dlatego bez wątpienia wymaga szeregu zmian. O tym mówili poprzednicy, pokazując pewne nieścisłości w tym projekcie, nie chcę powiedzieć, że niezgodności z prawem, ale pewne nieścisłości. Oczywiście, nam wszystkim marzy się, aby tak jak to jest w wielu innych krajach europejskich czy wielu innych krajach świata, móc, wychodząc do miasta, na ulicę, na festyn, na dożynki czy inne wydarzenia, kupować produkty bezpośrednio od rolników, i nie tylko, tak jak dzisiaj można, te formy nieprzetworzone, ale także przetworzone. Mnie osobiście marzy się, aby tacy rolnicy, będący na preferencyjnych warunkach podatkowych i, nazwijmy je tak, administracyjnych, mogli tę żywność kierować także do punktów sprzedaży detalicznej, żeby to nie była tylko sprzedaż festynowa. Tu padło stwierdzenie, że w supermarketach w niektórych krajach taką żywność można kupić. To by był właściwy kierunek, aby w tę stronę ta ustawa poszła. Mówimy też o innych zapisach, które są w tej ustawie, mianowicie o katalogu produktów, które moglibyśmy nią objąć. Ten projekt z ubiegłego roku, tzn. ta ustawa, którą przyjęliśmy w poprzedniej kadencji, stworzyła wyraźny wyłom w dotychczasowym myśleniu wielu urzędników, zwłaszcza tych odpowiedzialnych za podatki, za działalność gospodarczą, bo obok tej podstawowej działalności rolniczej, którą rolnik może się zajmować, nie płacąc podatku dochodowego, została dopisana cała grupa produktów przetworzonych. Trochę była inna konstrukcja, jeżeli chodzi o opodatkowanie. Trudno powiedzieć, czy ta obowiązująca dzisiaj jest lepsza, czy przedstawiony projekt, jest lepszy, głównie chodzi tu o podatek dochodowy. W tej ustawie też dość nieprecyzyjnie jest napisane o tym, że tego typu sprzedaż będzie stanowiła pomoc de minimis, będzie uznana za pomoc de minimis. Pytanie, jak wartość tej pomocy będzie określana, aby nie przekroczyć maksymalnego progu pomocy de minimis. Mówimy tutaj o pewnej ewidencji, ale nie mówimy o ewidencji wartości. To ewidentnie trzeba w tej ustawie poprawić, ale najważniejszą rzeczą jest, i cokolwiek mówilibyśmy i robili, to musi być, to zagwarantowanie bezpieczeństwa tej żywności. Jestem rolnikiem, mam do siebie zaufanie, mam zaufanie także do innych rolników, ale czym innym jest zaufanie, a czym innym jest bezpieczeństwo zdrowotne konsumentów. Nie możemy dzisiaj powiedzieć, że musimy klękać przed Unią Europejską, bo ona ma swoje przepisy. Musimy stworzyć takie przepisy krajowe, jakie są w innych krajach Unii Europejskiej, gdzie taka sprzedaż jest możliwa. Przepisy, które zagwarantują, że ta żywność, po pierwsze, będzie bezpieczna, po drugie, nie będzie narażona na działania konkurencji na rynku, bo takowa też jest, niedawno mieliśmy przykład z jakąś wodą gazowaną czy niegazowaną. Ta żywność będzie stanowiła niewątpliwie konkurencję dla żywności przemysłowej i dlatego musi posiadać szereg argumentów, żeby się bronić przed oskarżeniami. Co z tej ustawy wyniknie, co wyjdzie w ostateczności po pracy podkomisji, pracy komisji, to będzie zależało, i uwaga, od projektu, który będzie złożony jako projekt rządowy, ale jeszcze bardziej będzie zależało od urzędników, nie chcę powiedzieć, że od klubu PiS, bo też, ale to urzędnicy raczej zdecydują i oby oni jak najmniej decydowali o charakterze tej ustawy w jej negatywnym znaczeniu, czyli obostrzaniu tej ustawy. Ona niewątpliwie, [[Dzwonek]] w mojej ocenie, wymaga gruntownej przebudowy. Polskie Stronnictwo Ludowe jest zdania, i to jest nasze stanowisko mówiące o tym, że poprzemy jej skierowanie dalej, że warto rozpocząć i kontynuować dyskusję w tym zakresie i kontynuować to, co zrobiliśmy w ubiegłej kadencji. Dziękuję bardzo. [[Oklaski]]
ParlaMint-PL_2017-04-05-sejm-39-1.u283	Bardzo dziękuję. Chciałbym pozdrowić grupę młodzieży z Czerwionki-Leszczyn, Knurowa, Wodzisławia i Rybnika, która jest z nami na sali. [[Oklaski]] Pozdrawiamy serdecznie. Teraz w imieniu klubu Kukiz’15 głos zabierze pan poseł Jarosław Sachajko.
ParlaMint-PL_2018-05-10-sejm-62-3.u201	Panie Marszałku! Wysoka Izbo! Pani Sędzio! Panie pośle, chciałabym zacząć od uwagi do pana. Jeżeli uważa pan jakąkolwiek moją konkretną wypowiedź za niestosowną, która została podniesiona na posiedzeniu komisji sprawiedliwości, to proszę złożyć stosowne zawiadomienie do komisji etyki. A jeżeli nie złoży pan tego wniosku, to proszę milczeć, bo nie ma żadnych dowodów na to, że podniosłam jakiekolwiek fakty w sposób niewłaściwy. Chciałabym także powiedzieć, że w swoim oku nie dostrzega pan belki, a w innych próbuje dostrzec źdźbło. Lewacka mordo - cytat z pani Pawłowicz, zdradzieckie mordy - cytat z pana Kaczyńskiego, bzdury - cytat z pana Terleckiego, zjeżdżaj, głupku - powiedziane do posła opozycji, kolejny cytat z pana Terleckiego, pan poseł Pyzik pokazujący środkowy palec, jak rozumiem, całemu społeczeństwu. To są fakty. Pan poseł Żalek, który mówi o kobietach walczących heroicznie o godne życie ich dzieci, że traktują dzieci jako żywe tarcze. My już państwa wyręczyliśmy w tym przykładzie i zgłosiliśmy stosowne zawiadomienie, gdzie trzeba. Panie Marszałku! Wysoka Izbo! Pani Sędzio! Prawdziwa i rzetelna informacja o istotnych problemach, które wynikają z działalności Trybunału Konstytucyjnego w 2016 r., mogłaby się zamknąć tak naprawdę w jednym prostym zdaniu: PiS w 2016 r. zniszczył Trybunał Konstytucyjny. Takie są fakty. [[Głos z sali: Żyje.]] Tymczasem do treści tzw. informacji, która została przedstawiona Sejmowi, bardziej pasuje słowo „dezinformacja”, a do stanu, w jakim obecnie znajduje się trybunał po ataku PiS-u, najbardziej pasuje niestety określenie „totalny rozkład”. Kolejne zgłaszane przez obóz dojnej zmiany sprzeczne z konstytucją ustawy, nowelizacje i seria innych pozaprawnych działań po prostu spowodowały upadek Trybunału Konstytucyjnego. Wysoka Izbo! Przypomnijmy pokrótce fakty, które doprowadziły do zniszczenia niezależnego Trybunału Konstytucyjnego, atak dojnej zmiany na Trybunał Konstytucyjny rozegrał się bowiem w kilku aktach. To właśnie w 2016 r. dopuszczono do orzekania trzech sędziów dublerów wybranych na zajęte już wcześniej miejsca. Obóz dojnej zmiany całkowicie zlekceważył w ten sposób wybór, który został dokonany przez Sejm VII kadencji. Zlekceważył również wyrok Trybunału Konstytucyjnego z 3 grudnia 2015 r. Niestety z konsekwencjami tych decyzji będziemy musieli zmagać się przez lata. Te wyroki zostały wydane w składzie nieznanym polskiej konstytucji, są zatem wyrokami nieistniejącymi. Tym samym ta wojna PiS-u z Trybunałem Konstytucyjnym zaowocuje niespotykanym do tej pory chaosem prawnym, jednak konsekwencje tych działań poniosą głównie zwykli obywatele, a nie winni tej sytuacji. Wysoka Izbo! Kolejnym działaniem PiS-u niszczącym Trybunał Konstytucyjny była odmowa publikacji wydanych przez trybunał wyroków. Odmowa publikacji to otwarte złamanie art. 190 konstytucji, który mówi wprost, że wyroki Trybunału Konstytucyjnego mają moc powszechnie obowiązującą i są ostateczne. Z tego artykułu wynika jednoznacznie, że organy władzy wykonawczej nie mają kompetencji do dokonywania jakiejkolwiek oceny wyroków trybunału, nie mają prawa do decydowania, które z tych wyroków zasługują na publikację. Działanie polityków dojnej zmiany stanowiło więc jaskrawe złamanie konstytucji. [[Dobre.]] Było to właściwie postawienie się rządzących ponad obowiązującym prawem. To wy jesteście kastą stojącą ponad prawem, ponad Trybunałem Konstytucyjnym. Publikacja orzeczeń trybunału to jest obowiązek, a nie łaska wyświadczona przez rządzących, a odmowa publikacji tych wyroków przez zarówno panią premier Beatę Szydło, jak i pana premiera Mateusza Morawieckiego pozostaje przykładem złamania konstytucji, a to wiąże się z odpowiedzialnością przed Trybunałem Stanu wcześniej czy później. [[Głos z sali: Nie strasz, nie strasz.]] Wysoka Izbo! Również ostatni akt ataku dokonanego przez PiS na trybunał odbył się z rażącym i otwartym złamaniem prawa. Otóż przedstawienie panu prezydentowi kandydatów na prezesa Trybunału Konstytucyjnego w dniu 20 grudnia 2016 odbyło się na podstawie nieobowiązujących przepisów. Weszły one w życie dopiero 3 stycznia 2017 r., czyli dopiero kilkanaście dni później, co podniósł - zresztą wybrany waszymi głosami - pan sędzia Pszczółkowski. Ponadto wbrew przepisom ustawy przedstawienie kandydata nie zostało poprzedzone podjęciem uchwały przez Zgromadzenie Ogólne Sędziów TK. Jakby tego było mało, w głosowaniu nad wyborem tego kandydata na prezesa brały udział trzy nieuprawnione osoby, dublerzy sędziów wybranych przez poprzedni Sejm. Byli to panowie Henryk Cioch, Lech Morawski i pan Mariusz Muszyński. Co więcej, nad kandydaturami na prezesa trybunału głosowało tylko 6 osób, tymczasem zgodnie z prawem do ich skutecznego przedstawienia niezbędne jest poparcie większości sędziów tworzących zgromadzenie ogólne, czyli minimum ośmiu osób. W konsekwencji można stwierdzić, że pani Julia Przyłębska nie została powołana na stanowisko prezesa Trybunału Konstytucyjnego zgodnie z literą prawa. W związku z powyższym z przyczyn formalnych nie powinna w ogóle nawet przedstawiać sprawozdania z działalności trybunału za 2016 r., bo jest to z jej strony pewna uzurpacja. [[Głos z sali: Powinna składać.]] Kolejne ataki PiS-u miały także swoje konsekwencje w postaci zainteresowania instytucji międzynarodowych naruszeniem standardów praworządności przez rząd dojnej zmiany. Ale przede wszystkim za te działania mające na celu przejęcie władzy przez PiS nad Trybunałem Konstytucyjnym niestety zapłacą Polacy - ze swoich kieszeni - utratą wielu miliardów euro z budżetu unijnego. W tym miejscu należy przypomnieć zalecenia Komisji Europejskiej z dnia 20 grudnia 2017, właśnie obejmujące te wszystkie wydarzenia, które rozegrały się na przestrzeni poprzedniego roku. W tych zaleceniach stwierdza się jednoznacznie - Komisja przypomina - że nie podjęto żadnych z poniższych działań wskazanych w jej zaleceniu z 26 lipca 2017 r. w odniesieniu do TK, ustawy Prawo o ustroju sądów powszechnych, ustawy o Krajowej Szkole Sądownictwa, i w związku z tym ponownie zaleca się podjęcie następujących zadań: przywrócenie niezależności i legitymacji Trybunału Konstytucyjnego jako gwaranta Konstytucji RP przez zapewnienie, aby prezes, wiceprezes oraz sędziowie trybunału byli wybierani i powoływani zgodnie z prawem, oraz przez pełne wykonanie wyroków TK z dnia 3 i dnia 9 grudnia 2015 r., zgodnie z którymi stanowiska sędziów TK ma objąć trzech sędziów wybranych zgodnie z prawem przez Sejm poprzedniej kadencji w październiku 2015 r., a trzech sędziów wybranych przez Sejm nowej kadencji bez ważnej podstawy prawnej nie może orzekać, dopóki nie zostaną oni wybrani zgodnie z prawem. Komisja Europejska zaleciła także opublikowanie i pełne wykonanie wyroków Trybunału Konstytucyjnego z 9 marca, 11 sierpnia, 17 listopada bez żadnych adnotacji. Wysoka Izbo! Warto przypomnieć także wnioski z raportu Komisji Weneckiej z 2016 r., w którym napisano: paraliżowanie skuteczności trybunału podważy wszystkie trzy podstawowe zasady Rady Europy: demokracji, z powodu braku zasadniczej części systemu kontroli i równowagi, praw człowieka, ponieważ dostęp obywateli do Trybunału Konstytucyjnego może być spowolniony do poziomu powodującego odmowę dostępu do wymiaru sprawiedliwości, i rządów prawa, ponieważ Trybunał Konstytucyjny, który jest centralną częścią władzy sądowniczej w Polsce, stałby się nieskuteczny. I to wszystko wam się udało zniszczyć. Niestety dzisiaj, z perspektywy czasu, możemy powiedzieć, że te wszystkie wnioski i ostrzeżenia Komisji Weneckiej stały się częścią ponurej rzeczywistości w naszym kraju, i to jest wasza wina. [[Poruszenie na sali]] Wysoka Izbo! Jak widać po przytoczeniu wszystkich faktów, prawdziwa informacja na temat działalności trybunału w 2016 r. przypomina bardziej kronikę brutalnego ataku na niezależną instytucję. Dziś po niezależnym Trybunale Konstytucyjnym, po jego autorytecie, po roli, jaką do tej pory odgrywał, tak naprawdę pozostały zgliszcza. Ale dzisiaj wiemy, kto za to odpowiada. [[Nie strasz, nie strasz.]] Wiemy to bardzo dokładnie i przyjdzie w końcu czas, kiedy za te ataki i niszczenie Trybunału Konstytucyjnego winni będą się tłumaczyć przed Trybunałem Stanu... [[Głos z sali: Nie strasz, nie strasz.]] ...ale przede wszystkim to Polacy wam nie wybaczą tego, że niszczycie praworządność i wyprowadzacie Polskę z Unii Europejskiej, wyprowadzacie ją z elitarnego klubu demokratycznych i praworządnych krajów i stawiacie ją na europejskim aucie. [[Oklaski]] [[Głos z sali: Teraz już pani nie wybiorą.]]
ParlaMint-PL_2018-10-04-sejm-69-3.u177	Pani Marszałek! Wysoka Izbo! Jednym z najważniejszych obowiązków państwa jest realizacja zadań obronnych. W kilku zdaniach w krótkim wystąpieniu będę chciał zobrazować kilka tendencji niestety bardzo negatywnych, z jakimi mamy do czynienia w ostatnim czasie, czyli pod rządami PiS. Proszę państwa, mimo że PiS deklaruje potrzebę wzrostu nakładów na obronę narodową, w istocie środki wynikające z naliczenia ustawowego w wysokości 2% PKB przeznacza na inne zadania. Zostało to dokładnie opisane w raporcie Najwyższej Izby Kontroli za lata 2016 i 2017. Szczególnie bulwersujący jest raport dotyczący roku 2017. Mamy z tym również do czynienia w roku 2018 w ramach bieżącej realizacji wydatków, ale ten budżet przynosi pogłębienie tego zjawiska - jeszcze raz chcę, proszę państwa, to podkreślić - przekazywania środków przeznaczonych ustawowo na obronę na realizację innych celów państwa. To jest niedopuszczalne nie tylko z tego punktu widzenia, że jest to oszustwo, ale przede wszystkim z tego względu, że zadania obronne rzeczywiście wymagają większych nakładów. [[Oklaski]] Robicie rzeczy straszne i powiem, kto to mówi. Przeznaczacie pieniądze, które przekazują podatnicy do budżetu z myślą o obronie narodowej, na działania związane z realizacją zadań w zakresie modernizacji Policji. Przekazujecie pieniądze na budowę strzelnic powiatowych, a teraz zostanie przyjęta ustawa stanowiąca, że ze środków przeznaczonych na obronę narodową, na wojsko, 500 mln rocznie będzie przeznaczane co roku, to jest sztywno zapisane, na realizację zadań w zakresie budowy dróg. Jest jednak w tym wyliczeniu rzecz jeszcze gorsza - łącznie idzie to w miliardy złotych - mianowicie przeznaczyliście środki dedykowane obronie narodowej na zakup pięciu samolotów do przewozu najważniejszych osób w państwie, do przewozu władzy. I tutaj jest wyjątkowa ciekawostka, mianowicie ten program ustalony w roku 2016 z limitem w wysokości 1700 mln zł miał być finansowany ze środków spoza budżetu państwa. Proszę państwa, polecam każdemu sprawdzenie tego faktu, przez ostatnie 3 lata - 2016, 2017 i 2018 - w załącznikach do budżetu państwa zapisywano, że ten program będzie finansowany ze środków pozabudżetowych. W tym roku przewiduje się sfinansowanie tego programu z części 29, ze środków przeznaczonych na obronę narodową. Zamiast 1700 mln zł wydaliście na ten program 3 mld 100 i w całości będzie to sfinansowane ze środków przeznaczonych na obronę narodową. Drugie negatywne zjawisko, proszę państwa, które trzeba zauważyć, dotyczy tego, że pod rządami PiS rosną wydatki utrzymaniowe Sił Zbrojnych, natomiast maleją wydatki na rozwój Sił Zbrojnych. Zamiast zakupu nowoczesnego sprzętu, śmigłowców, okrętów podwodnych, okrętów nawodnych, systemów bezzałogowych powietrznych, obiecanych dronów remontujecie czołgi T-72 i śmigłowce poradzieckie Mi-24. [[Skandal.]] Proszę państwa, ostatnio byliśmy świadkami wyprawy do Australii po fregaty. To jest skala i to jest sposób realizacji przez was zadań. Miano zakupić użytkowane fregaty, ostatecznie ta eskapada, bo inaczej tego nie można nazwać, zakończyła się brakiem efektów. Nie widać, proszę państwa, szansy na realizację podstawowych programów modernizacyjnych dotyczących Sił Zbrojnych, które zapewniłyby wyposażenie naszych Sił Zbrojnych w nowoczesny sprzęt. Jak realizowane są wydatki obronne przez ten rząd? Nierozliczane zaliczki na koniec 2017 r. zgodnie z informacją Najwyższej Izby Kontroli wynosiły już 9 mld zł. Zamiast kupować nowoczesny sprzęt i płacić za ten sprzęt, kontraktujecie zaliczki. Nie wiem, w jakiej kwocie - o tym się dopiero przekonamy - będą zaliczki na koniec 2018 r. Gdybyście państwo zechcieli pokazać nam ważne projekty dla wojska, które zostały zrealizowane z udziałem polskiego przemysłu obronnego. Ostatnie duże projekty, które udało się wam zrealizować, to były te przygotowane jeszcze przez nas, w długoletnim procesie. Armatohaubica Krab, moździerz Rak, duże projekty dla Huty Stalowa Wola, dla polskiego przemysłu, które dają miejsca pracy, dają przyszłość, dają polski produkt. Jaki polski produkt możecie pokazać jako dorobek waszych 3-letnich rządów? Nic. Kupiliście... [[Gwar na sali]] I dobrze, po latach, z opóźnieniem. Podpisaliście kontrakt - do dostawy jeszcze daleko - na system obrony powietrznej. Jaki tam jest udział polskiego przemysłu obronnego? 4%. A w tych samolotach dla przewozu najważniejszych osób w państwie? Zerowe. Taka jest wasza polityka w zakresie obrony państwa. Zawieszenie systemu, procesu pozyskiwania nowoczesnego sprzętu, zaliczki, transfer środków na inne obszary i upadek polskiego przemysłu obronnego. W polskim przemyśle obronnym, na naszych... W tej chwili wymieniono szefostwo Polskiej Grupy Zbrojeniowej, po raz czwarty. Mamy czwartego prezesa Polskiej Grupy Zbrojeniowej. Kto został tym prezesem? Wiceminister w ministerstwie rozwoju. Kto został wiceprezesem? Wiceminister w Ministerstwie Obrony Narodowej. Bałagan w ministerstwach i bałagan w Polskiej Grupie Zbrojeniowej. To jest efekt waszych działań. No i na koniec jeszcze krótkie podsumowanie Wojsk Obrony Terytorialnej. Dzisiaj o tym rano mówiliśmy. Na realizację tego zadania już od kilku lat przeznaczamy potężne środki. O tym, że ta formacja nie wzięła udziału w bardzo ważnych akcjach ratowniczych związanych z nawałnicą w kilku województwach, mieliśmy okazję się przekonać. Na tę formację przeznaczane są co roku bardzo poważne środki. W tym roku, proszę państwa, te środki są zaplanowane w kwocie - bez zakupów nowoczesnego uzbrojenia, na funkcjonowanie tej jednostki - blisko 500 mln zł. Na Żandarmerię Wojskową, czyli 3 tys. żołnierzy - 300 mln zł. I teraz uwaga: na Wojska Specjalne, które były wizytówką polskich Sił Zbrojnych - 350 mln zł. A kiedy te wojska zostaną sformowane? Dzisiaj mogliśmy się o tym przekonać, ok. roku 2024, 2025. Te Wojska Obrony Terytorialnej są takim symbolem czy podsumowaniem waszych rządów. Wielkie deklaracje - w praktyce praktycznie żadnej sensownej realizacji. Wstrzymany proces modernizacji, odeszli z wojska kluczowi dowódcy, polski przemysł upada. O wasz dorobek. [[Oklaski]]
ParlaMint-PL_2020-12-02-senat-18-5.u186	Szanowny Panie Senatorze, tak się złożyło, że w czasie VIII kadencji w jakiś sposób ominęło mnie to szczęście, żeby pojechać do Bobolic, i dopiero dużo później tam trafiłem, zresztą tym moim wrażeniem podzieliłem się w swojej wypowiedzi. Szanowny Panie Senatorze, ja wiem, że rozmach i szczodrość pana senatora Laseckiego jest równa wyłącznie jego skromności, więc… [[Wesołość na sali]] Panie Senatorze, ja na pewno nie będę się… i przyklasnę, jeżeli pan senator złoży taką poprawkę. Dziękuję bardzo. [[Mogę?]]
ParlaMint-PL_2022-04-28-sejm-53-2.u368	Bardzo dziękuję, pani minister. Super, bardzo proszę o odniesienie się na piśmie. Jeszcze sprawozdawca komisji pani poseł Bożena Borys-Szopa obiecała dwa słowa.
ParlaMint-PL_2021-12-15-senat-34-2.u375	Dziękuję, Panie Senatorze. Zamykam dyskusję. Aha, informuję, że lista mówców została wyczerpana. Dla porządku informuję, że panowie senatorowie Gromko i Szwed złożyli swoje wystąpienia w dyskusji do protokołu. I teraz zamykam dyskusję. Informuję, że głosowanie w sprawie rozpatrywanej ustawy zostanie przeprowadzone pod koniec posiedzenia Senatu. Przystępujemy do rozpatrzenia punktu dwudziestego piątego porządku obrad: drugie czytanie projektu ustawy o zmianie ustawy – Kodeks karny wykonawczy. Przypominam, że projekt ten został wniesiony przez Komisję Praw Człowieka, Praworządności i Petycji. Projekt zawarty jest w druku nr 523, a sprawozdanie komisji – w druku nr 523 S. Proszę teraz sprawozdawcę Komisji Ustawodawczej oraz Komisji Praw Człowieka, Praworządności i Petycji, pana senatora Roberta Mamątowa, o przedstawienie wspólnego sprawozdania komisji o projekcie ustawy.
ParlaMint-PL_2015-12-22-sejm-06-2.u399	Pani Minister! Nie byłoby tej ustawy dzisiaj w Sejmie, gdyby nie kilka lat ciężkiej pracy. I proszę nie przekonywać szanownej Izby, że ministerstwo jest w stanie przygotować 115 artykułów ustawy w trzy tygodnie. To się udało tylko dlatego, że weszła pani do ministerstwa i w szufladzie czekała przygotowana do dalszego procedowania ustawa. [[Oklaski]]
ParlaMint-PL_2016-01-28-sejm-09-2.u259	Jednocześnie prezes, premier Kaczyński wskazał też na to, że powinniśmy wraz z innymi państwami pomóc w rozwiązaniu kryzysu migracyjnego, ale po pierwsze, ta pomoc powinna być proporcjonalna do naszego udziału w PKB Unii, a po drugie, wsparcie powinno być udzielane poza granicami Unii Europejskiej. W trakcie prezydencji luksemburskiej próbowano z marnym skutkiem reagować na bezprecedensową falę imigrantów ekonomicznych i uchodźców. Ustępujący rząd PO-PSL zasadniczo starał się płynąć w głównym nurcie. Podczas obrad nieformalnej rady Unii Europejskiej ds. wymiaru sprawiedliwości i spraw wewnętrznych, która miała miejsce 20 lipca 2015 r., ówczesny rząd określił poziom swojego zaangażowania - zadeklarowano gotowość relokowania 1100 osób oraz przyjęcia 900 uchodźców w ramach przesiedleń. Już jednak 22 września ub.r. przedstawiciele rządu PO-PSL wyrazili zgodę na przyjęcie kolejnej, znacznie większej liczby imigrantów i uchodźców. Zgodnie z tym zobowiązaniem ma być relokowane do Polski kolejne ponad 5 tys. osób. Krytycznie oceniamy działania rządu PO-PSL w tej kwestii. Jeśli ktoś szukałby przykładów prowadzenia wasalnej polityki zagranicznej, to jest to właśnie jeden z przykładów, ponieważ mieliśmy do czynienia z coraz dalej idącym uginaniem się pod presją głównie Niemiec w sprawie uchodźców. Jeśli przedstawiciele rządu PO-PSL nieco usztywniali swoje stanowisko, to był to raczej efekt zdecydowanego sprzeciwu ze strony ówczesnej opozycji, czyli Prawa i Sprawiedliwości, aniżeli efekty własnej polityki. Prezydencja nie zapobiegła niestety praktycznej likwidacji strefy Schengen, z czym mamy obecnie do czynienia. Pod koniec prezydencji luksemburskiej doszło do zmiany rządu i obecny rząd Polski, prowadząc własną, podmiotową politykę, będzie brał pod uwagę i bierze pod uwagę przede wszystkim interes i bezpieczeństwo Polaków. Kilka państw w sposób zdecydowany sprzeciwiało się narzucanym rozwiązaniom, w szczególności przyjęciu przez Radę Unii Europejskiej jakichkolwiek kwot, choćby deklarowanych przez same państwa członkowskie. Opór tych państw, wśród których były Węgry, Czechy, Słowacja, a także Rumunia, był niestety zmarnowaną okazją do wzmocnienia więzi nie tylko w ramach Grupy Wyszehradzkiej, ale także szerzej, jeśli chodzi o Rumunię. Jak wiele nas łączy, potwierdza sukces szczytu, który odbył się w Rumunii, który był współorganizowany przez dwóch prezydentów: prezydenta Polski Andrzeja Dudę i prezydenta Rumunii Klausa Iohannisa. Po atakach terrorystycznych w Paryżu prezydencja luksemburska była skoncentrowana na wypracowaniu instrumentów do walki z terroryzmem. Za ważne i zgodne z interesem Polski należy uznać osiągnięcie kompromisu w Radzie Unii Europejskiej co do dyrektywy w sprawie wykorzystania danych dotyczących przelotu pasażera, o czym już była mowa. W przyszłości podobnych inicjatyw powinno być więcej, zresztą są te inicjatywy. Podczas dzisiejszych obrad Komisji do Spraw Unii Europejskiej został zaprezentowany w tej sprawie projekt dużo szerszy. Jednym z głównych priorytetów prezydencji luksemburskiej było wzmocnienie wymiaru społecznego Unii Europejskiej. W tym obszarze odbyły się spotkania właściwych ministrów w ramach Rady ds. Zatrudnienia, Polityki Społecznej, Zdrowia i Ochrony Konsumentów. Za pozytywne należy uznać wzmocnienie sieci EURES czy też inne elementy. Natomiast niezależnie od agendy tych spotkań zastrzeżenia Polski budził fakt zorganizowania nieformalnego spotkania w ramach eurogrupy, sektorowego spotkania. Takie spotkania w przyszłości nie powinny się odbywać. Budowanie Europy dwóch prędkości nie jest wskazane. Ponieważ czas mi szybko płynie, odniosę się jeszcze tylko do kilku wybranych wątków. Istotny priorytet prezydencji dotyczył polityki klimatycznej, w tym przygotowań do szczytu ONZ w Paryżu. Za ważne należy uznać odejście w ostatecznych konkluzjach w ramach mandatu na szczyt w Paryżu od sformułowania „dekarbonizacja” i zastąpienie go sformułowaniem „neutralność węglowa”. Podkreślić należy jednak, że korzystne dla Polski rozwiązania dające wprost podstawy do wykorzystania lasów i ich zdolności do pochłaniania CO w ramach rozliczeń emisji CO to był sukces już w trakcie samej konferencji w Paryżu pani premier Beaty Szydło i obecnego ministra środowiska prof. Jana Szyszki. Kolejny ważny obszar, w którym prezydencja luksemburska była aktywna, to polityka handlowa w odniesieniu do Transatlantyckiego Partnerstwa w dziedzinie Handlu i Inwestycji. Trzeba tutaj podkreślić, że Polska w ramach tych negocjacji dąży do tego, żeby zostały zniesione ograniczenia w sprawie sprzedaży gazu ze Stanów Zjednoczonych Ameryki. To byłby bardzo ważny krok w zakresie dostępu do źródeł taniego surowca. Także w zakresie ochrony przemysłu chemicznego należy wiele zrobić w przyszłości. W programie prezydencji luksemburskiej nie znalazło się zasadniczo Partnerstwo Wschodnie. Dzisiaj zadałem pytanie ambasadorowi Holandii, ponieważ, wyświetlając slajdy, przekazał taką informację, że Partnerstwo Wschodnie będzie istotne dla nowej prezydencji, jednak w broszurze informacyjnej ten punkt się nie znalazł. Ambasador Holandii zapewnił, że tym bardziej sprawa Partnerstwa Wschodniego będzie dla tej prezydencji istotna. Klub Parlamentarny Prawo i Sprawiedliwość jest za przyjęciem informacji rządu o udziale Rzeczypospolitej Polskiej w pracach prezydencji luksemburskiej, co nie zmienia faktu, że krytycznie oceniamy udział rządu PO-PSL w prezydencji, w szczególności w odniesieniu do kryzysu migracyjnego. Dziękuję. [[Oklaski]]
ParlaMint-PL_2022-06-23-sejm-57-2.u85	Dziękuję, panie marszałku. Jako Koalicja Obywatelska popieramy zmierzanie Europy do osiągnięcia celu neutralności klimatycznej, jednak przyjęcie przez rząd PiS części kamieni milowych w ramach KPO wynika z potrzeby opanowania krytycznej sytuacji w Polsce, gdzie nawet własny elektorat oczekuje europejskich pieniędzy w ramach Funduszu Odbudowy. Część polityków obozu Zjednoczonej Prawicy uważa niektóre kamienie milowe za kapitulację wobec Komisji Europejskiej. Polityka wstawania z kolan kończy się jeszcze gorszymi warunkami funkcjonowania Polski w Unii Europejskiej. Przykładem nieprzemyślanej polityki rządu PiS, opartej na zasadzie: jakoś to będzie, jest zgoda na wpisanie do KPO kamieni milowych dotyczących wprowadzenia od 2024 r. opłaty rejestracyjnej od samochodów spalinowych, a po 2 latach - podatku od samochodów spalinowych. Dowodem na to, że rząd nie wiedział, na co się zgadza, są kompromitujące tłumaczenia ministra Budy, że z tym podatkiem to jeszcze nic nie wiadomo, czy prezesa Kaczyńskiego, który mówi, że to są jakieś bajki. Z tych pokrętnych wyjaśnień wynika, że rząd nie ma i nie miał w czasie negocjacji KPO pomysłu na podatek od samochodów spalinowych. A teraz jeszcze rząd przestraszył swój elektorat, który jeździ samochodami spalinowymi ze względu na pogarszającą się sytuację społeczno-gospodarczą - w czym największe zasługi mają funkcjonariusze PiS, panowie Morawiecki i Glapiński - i nie będzie mógł sobie pozwolić na zakup samochodu elektrycznego obciążonego dodatkowymi podatkami. Stąd pytanie: Jakie były założenia dotyczące stawek podatku od samochodów spalinowych w instrukcji negocjacyjnej przedstawicieli polskiego rządu w negocjacjach na temat KPO z Komisją Europejską? Drugie: Czy nie jest tak, że posiadacze aut spalinowych tymi podatkami zapłacą za budowę fabryki samochodów elektrycznych marki Izera, która ma kosztować co najmniej 5 mld zł? Polacy już zapłacili 70 mln zł za działalność spółki ElectroMobility Poland, która od kilku lat koncentruje się jedynie na opowiadaniu bajek - jak to mówił premier Kaczyński o polskim samochodzie elektrycznym . Gdzie jest ten milion samochodów elektrycznych, który obiecał premier Morawiecki (Dzwonek) w 2016 r.? Czy nowy podatek od samochodów spalinowych w KPO to jedyny ślad po tych obietnicach premiera Morawieckiego? Dziękuję. [[Oklaski]]
ParlaMint-PL_2017-11-09-sejm-51-2.u240	Panie Marszałku! Wysoka Izbo! Panie Ministrze! W proponowanej regulacji dokonano zmiany zakwestionowanego przez Trybunał Konstytucyjny przepisu art. 2 ust. 1. Zgodnie z nowym brzmieniem tego przepisu prawo tworzenia i wstępowania do związków zawodowych będzie przysługiwać osobom wykonującym pracę zarobkową. Wprowadzono więc do ustawy o związkach zawodowych definicję pojęcia osoby wykonującej pracę zarobkową, m.in. chodzi o osoby świadczące pracę za wynagrodzeniem na innej podstawie niż stosunek pracy przy zachowaniu konieczności osobistego jej wykonywania. Tym samym chciałbym zadać pytanie: Komu i w jakim zakresie będzie przysługiwało prawo wyboru członkostwa w organizacji związkowej w przypadku, gdy dana osoba świadczy pracę osobiście na podstawie umów cywilnoprawnych na rzecz kilku zakładów pracy, gdzie istnieją komisje zakładowe? [[Dzwonek]] Dziękuję bardzo. [[Oklaski]]
ParlaMint-PL_2017-07-21-senat-45-6.u53	Panie Senatorze, to pan teraz łamie regulamin, zadając pytanie mnie, a nie sprawozdawcy. [[A może pan powiedzieć, kiedy ja mogę zadać takie pytanie?]] Pan senator Duda zadaje pytanie, skoro pan senator Borusewicz nie ma pytania do senatora sprawozdawcy. Bardzo proszę. [[Zgłaszam wniosek formalny.]] Ale w tej chwili nie mamy, Panie Senatorze… [[Ale to można w każdym czasie.]] [[Zgłaszam wniosek formalny o dopuszczenie do głosu sędziego Zawistowskiego.]] [[Rozmowy na sali]] Pan senator Duda. [[Można w każdym czasie!]] Nie ma takiego wniosku formalnego, Panie Senatorze, nie ma. Proszę powiedzieć, który to jest punkt w katalogu wniosków formalnych. [[Dotyczący obrad.]] Pan senator Duda, bardzo proszę. [[Dotyczący sposobu prowadzenia obrad.]] [[Tak, sposobu prowadzenia obrad.]] Przez 10 lat, Panie Marszałku, mogliśmy wszyscy się zapoznać z regulaminem. [[To przecież jest wniosek dotyczący sposobu prowadzenia obrad.]] Pan senator… [[Ja uważam to za rzecz skandaliczną…]] Ale, Panie Senatorze… Pan senator Duda. [[…że przewodniczący Krajowej Rady Sądownictwa nie został dopuszczony…]] Pan senator Duda. [[…przez pana zapewne, bo nie sądzę, że przez administrację…]] Czy był niedopuszczony do głosu? Pan wie o tym? [[Tak, wiem o tym.]] No to pan źle wie i pan ma złe informacje. Pan senator Duda, bardzo proszę. [[Czyli zostanie dopuszczony?]] Panie Senatorze, nie odpowiadam na to pytanie. Pan senator Duda. Proszę przestrzegać porządku i regulaminu. Ja jestem od pilnowania porządku i będę dbał o to, żeby ten porządek tutaj był. Bardzo proszę, pan senator Duda, minuta na pytanie. Proszę bardzo.
ParlaMint-PL_2017-09-13-sejm-47-2.u193	W związku z tym, że w czasie drugiego czytania zgłoszono do przedłożonego projektu ustawy poprawki, proponuję, aby Sejm ponownie skierował ten projekt do Komisji Obrony Narodowej oraz Komisji Zdrowia w celu przedstawienia sprawozdania. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Przystępujemy do rozpatrzenia punktu 20. porządku dziennego: Sprawozdanie Komisji Polityki Społecznej i Rodziny o: - poselskim projekcie ustawy o zmianie ustawy o kombatantach oraz niektórych osobach będących ofiarami represji wojennych i okresu powojennego oraz zmianie ustawy o pomocy społecznej, - rządowym projekcie ustawy o zmianie ustawy o pomocy społecznej (druki nr 908, 1783 i 1816). Proszę panią poseł Annę Krupkę o przedstawienie sprawozdania komisji.
ParlaMint-PL_2020-07-23-sejm-15-2.u456	Dziękuję serdecznie. Pani poseł Iwona Śledzińska-Katarasińska, Klub Parlamentarny Koalicja Obywatelska. Bardzo proszę, pani poseł.
ParlaMint-PL_2022-03-09-senat-38-1.u208	Dziękuję, Panie Marszałku. Panie Senatorze Sprawozdawco, czy pan może wie, dlaczego Republika Finlandii nie była zainteresowana rozwiązaniem z nami tej umowy za porozumieniem stron? To pierwsze pytanie. I drugie: jakiej liczby podmiotów czy spraw może w przyszłości dotyczyć to ustanowione rozwiązanie?
ParlaMint-PL_2016-03-10-sejm-13-2.u112	Dzień dobry. Dziękuję bardzo. Pani Marszałek! Panie Ministrze! Mnie natomiast nie dziwią ogólniki, ponieważ nowe rozwiązanie dotyczące postępowania karnego zostało wprowadzone w lipcu 2015 r. Zostało ono poprzedzone prawie 2-letnią pracą wybitnych ekspertów z zakresu prawa karnego. Minęło jednak dopiero 8 miesięcy. Po tak krótkim czasie niezwykle trudno jest prawidłowo ocenić funkcjonowanie tych nowych rozwiązań. Nie dziwi mnie jednak temat dzisiejszej informacji bieżącej, bowiem już za 2 godziny będziecie państwo forsować nowelizację odwracającą mozolnie wypracowany konsensus w zakresie procedury karnej. Wasza nowelizacja wprowadza możliwość nielegalnych podsłuchów, na podstawie których będą prowadzone procesy, i to jest ta główna zmiana. Ponadto, jak wskazują w uzasadnieniu wnioskodawcy, prokuratorzy obawiają się wnosić akty oskarżenia. Jak pan minister ocenia takie sformułowania? Proszę mi odpowiedzieć: Dlaczego tak liczna grupa prokuratorów postanowiła odejść z zawodu oraz dlaczego niewygodnych prokuratorów zsyłacie państwo na drugi koniec Polski? Dziękuję bardzo.
ParlaMint-PL_2017-03-08-sejm-37-1.u356	Dziękuję. Na tym zakończyliśmy oświadczenia poselskie. Zarządzam przerwę w posiedzeniu do jutra, tj. 9 marca 2017 r., do godz. 9. Dziękuję bardzo. [[Przerwa w posiedzeniu o godz. 20 min 53]]
ParlaMint-PL_2017-07-21-senat-45-6.u164	Bardzo dziękuję. Już wyczerpał pan odpowiedzi, tak? [[Tak, tak.]] [[To jest strona…]] [[Strona obywateli. Rzecznik to jest strona obywateli.]] [[Garstki.]] Panie Senatorze… Panie Senatorze, Panowie Senatorowie, proszę o ciszę. Pytanie zadaje pan senator Robert Dowhan. Proszę bardzo.
ParlaMint-PL_2018-07-10-senat-63-1.u89	Bardzo dziękuję. Może łącznie na oba pytania pana senatora odpowiem. Muszę powiedzieć, że te zapisy o takich mniej mierzalnych, trudniejszych do oceny zjawiskach zawsze budzą wątpliwości. No, z drugiej strony nie chcielibyśmy, żeby osoby, które oceniają, były komputerami. Chcemy, żeby te miękkie kompetencje czy zasługi też były doceniane, bo one są niezwykle ważne. I ja muszę powiedzieć, że ten wymiar społeczny, o którym pan mówił, akurat w przypadku nauk humanistycznych jest niezwykle ważny. Ponieważ tam tych gospodarczych walorów nie ma, powinny być uwzględniane te społeczne, jako pewien element wyrównujący. Tak że uważam, że nie powinniśmy się tego bać, aczkolwiek, tak jak mówię, wymaga to ciągłej obserwacji, nadzoru, modyfikacji tych zapisów, bo to jest po prostu żywe ciało. Wiemy, że pewne zjawiska w świecie, środowisku akademickim, tak jak w każdym innym… No, ludzie patrzą na te przepisy i się do nich pozytywnie dostosowują, dostrzegając także pewne luki. Tak że tutaj nie ma takich wątpliwości. A co do tej humanistyki i jej związków z gospodarką to mogę tylko powtórzyć to, co mówiłem do pana senatora Jackowskiego. Te oceny będą jednak przyznawane w pewnych jednorodnych grupach. Teraz przechodzę do pytania pana senatora Wacha. No, rzeczywiście, ten ranking światowy jest tu pewnym kłopotem, ale trzeba powiedzieć, że wszystkie jednostki humanistyczne są w podobnym położeniu w tym zakresie. Tak więc jest tutaj pewne podobieństwo. Być może jest to też zachęta do tej aktywności międzynarodowej. Pan premier rozszerzy zapewne tę odpowiedź.
ParlaMint-PL_2017-11-09-senat-49-1.u72	Dziękuję bardzo. Jeżeli chodzi o 4 spółki, to proszę zauważyć jedną rzecz: Lublin jest na wschodzie, Wrocław – południowym zachodzie, Szczecin – północnym zachodzie, a Poznań leży w środku Polski. NIK starał się wybrać spółki reprezentatywne. Ja akurat w tej branży… Jestem inżynierem wodnym od roku 1980 i bardzo dobrze znam ze swojej praktyki zawodowej – rzadko bywałem urzędnikiem – różnego rodzaju uwarunkowania. Mogę stwierdzić, mogę prawie jednoznacznie powiedzieć, że gdziekolwiek byśmy zajrzeli, do któregokolwiek dużego przedsiębiorstwa wodociągowo-kanalizacyjnego, zauważylibyśmy działania analogiczne do tych, które były opisane przez Najwyższą Izbę Kontroli. Ja nie mówię o małych gminach, nie mówię o wsiach, gdzie problemy są często, powiedziałbym, odwrotne. Pan senator właśnie o to pytał. To jest jakby potwierdzenie tego, że trzeba wprowadzić tu regulatora. Gminy, które złożą dobre i uczciwe wnioski, naprawdę nie mają się czego obawiać. Mówię to też w kontekście drugiego pytania. Ja nie myślę politycznie, ja myślę o tym, żeby ludzie w Polsce nie odczuli podwyżek cen w zakresie wody i ścieków.
ParlaMint-PL_2018-12-12-sejm-74-1.u167	Pan poseł Andrzej Kobylarz, klub Kukiz’15. Nie ma pana posła. Pani poseł Urszula Rusecka, klub Prawo i Sprawiedliwość. Nie ma pani poseł. Pani poseł Zofia Czernow, klub Platforma Obywatelska.
ParlaMint-PL_2017-07-18-sejm-46-1.u110	Dziękuję bardzo. Panie Marszałku! Wysoka Izbo! Zmiany w polskim sądownictwie są potrzebne. [[Oklaski]] [[Ooo!]] To prawda, tego oczekują od nas rodacy. [[Szybciej Janka Burego skazać.]] Ale prawdziwe zmiany, a nie obłuda, którą tutaj sączycie od rana. [[Poruszenie na sali, oklaski]] [[Głos z sali: Ooo!]] [[Szybciej skazać Janka Burego.]] Często powołujecie się na słowa Witosa, to je wam przypomnę: prawdę mówić, prawdą się kierować, prawdy żądać, prawdy dochodzić. To teraz wam powiem prawdę o tej ustawie. [[Bury! Bury!]] Ta ustawa nie jest dla Polaków, nie jest dla sprawiedliwości, jest dla bezpieczeństwa władzy, władzy autorytarnej. A co to jest władza autorytarna? [[Oklaski]] [[Głos z sali: To jest PSL z PO.]] Ustrój polityczny, w którym władza jest skupiona w rękach przywódcy i jego najbliższego środowiska. Decyzje podejmowane przez przywódcę autorytarnego zatwierdzane są przez podporządkowany mu parlament. No wypisz wymaluj dzisiejszy dzień. [[Oklaski]] I czerpiecie z tych doświadczeń, które są dla was wzorem, z Polski sanacyjnej. O tym mówił wnioskodawca w swoim wystąpieniu. [[Ja jestem narodowcem, halo.]] Tylko w tamtych czasach dawano tę władzę prezydentowi. W czasach stanu wojennego tę władzę dawano Radzie Ministrów, a wy dzisiaj tę władzę oddajecie ministrowi sprawiedliwości. Mówił minister Ziobro i przytaczał przykład Stanów Zjednoczonych, ale tam prezydent powołuje sędziów Sądu Najwyższego. Dlaczego tak upokarzacie prezydenta Andrzeja Dudę? [[Oklaski]] Co on wam takiego wyrządził... [[Głos z sali: Weto dał.]] ...że dzisiaj obdzieracie go z jego kompetencji? To jego w wyborach bezpośrednich wybrał naród. [[Za weto.]] Szanowny panie prezydencie, w imieniu Polskiego Stronnictwa Ludowego, ale też już tysięcy osób, które podpisały petycję, zwracam się do pana o zawetowanie tej ustawy. [[Oklaski]] [[Brawo!]] Zwracam się o zawetowanie ustaw zmieniających KRS i ustrój sądów powszechnych. [[Popracuj nad tą ustawą.]] To jest dzisiaj jedyna osoba. Ja wiem, że wielu jest rozczarowanych postępowaniem pana prezydenta, ale dzisiaj to jest jedyna osoba, która w skuteczny sposób może zatrzymać tę terapię, śmiertelną terapię dla Polski. Wy nie chcecie zmieniać polskiego sądownictwa. [[A gdzie jest Bury?]] Wy się boicie wyborów. Tak, słusznie mówił pan poseł Budka. [[Trzeba było poprzeć prezydenta w drugiej turze.]] Wiecie, jaki był w 1947 r. wierszyk? Urna wyborcza to taka szkatułka, wrzucasz Mikołajczyka, wychodzi Gomułka. [[Brawo!]] I wy to będziecie chcieli powtórzyć. Macie naprawdę predyspozycje, bo wygraliście wybory, macie samodzielną większość. Oczywiście nie macie większości konstytucyjnej, a chcecie zmieniać ustrój Polski. [[Niebawem.]] Mogliście stać się reformatorami polskiego sądownictwa... [[Wszystko przed nami.]] ...a staliście się sądownictwa katami, katami w masce sprawiedliwości. [[Oklaski]] [[My likwidujemy PRL.]] Po waszych zmianach do sądu nie będzie się szło po sprawiedliwość. Tego oczekują Polacy. Oczekują szybszego rozpatrywania spraw, oczekują niższych opłat, oczekują większego szacunku. Po waszej reformie, pseudoreformie nie będzie się szło po sprawiedliwość, ale po wyrok... [[Tak było!]] ...a wyrok będzie korzystny wyłącznie dla tych, którzy będą mieli odpowiednią legitymację, legitymację PiS-u. [[Głos z sali: Brawo!]] [[Ale u nas nie ma legitymacji.]] [[Cisza!]] Nie chcemy bronić sędziów, nie chcemy bronić sądów. Patologie trzeba napiętnować. Czarne owce trzeba wyeliminować, ale nie wolno przez pryzmat czarnej owcy oceniać całego stada. [[Nie oceniamy.]] To jest niedopuszczalne. Nigdy nie będziemy bronić ani sądów, ani sędziów. Będziemy bronić prawa narodu polskiego, będziemy bronić prawa Polaków do dochodzenia sprawiedliwości, będziemy bronić prawa Polaków do sprawiedliwych wyroków. [[Dlaczego do tej pory tego nie robiliście?]] [[Bury bronił w KRS.]] Polska nie jest własnością, szanowni państwo, partii panów, ale jest wspólną własnością wszystkich obywateli. Te zmiany są dla partii panów, a nie dla obywateli, nie dla Polaków, a dla nich powinny być. [[Brawo!]] Proszę naszych rodaków, którzy słuchają dzisiaj tej debaty, o podpisywanie petycji, o zaangażowanie się, o zaznajomienie się z tą sprawą. Są wakacje, wiem, że wielu z was chciało odpocząć od polityki, ale dziś naprawdę dzieją się rzeczy ważne, nie wolno obok nich przejść obojętnie. [[Dla przestępców.]] Nie w obronie demokracji, nie w obronie konstytucji - wiem, że po kilku miesiącach te powtarzane słowa straciły na znaczeniu - ale w obronie własnej wolności, w obronie własnej godności, w obronie prawa do sprawiedliwości. [[Dzwonek]] [[Kolesiów.]] W imieniu Polskiego Stronnictwa Ludowego składam wniosek o odrzucenie ustawy w pierwszym czytaniu. [[Brawo!]] [[Kto ci uwierzy?]]
ParlaMint-PL_2018-11-21-sejm-72-1.u42	Panie Marszałku! Wysoka Izbo! W przyszłym roku płatnicy podatku VAT, firmy i osoby fizyczne, mieli zapłacić tego podatku mniej o ponad 7 mld zł, ale zapłacą. W przypadku przeciętnego 4-osobowego gospodarstwa domowego oznacza to, że nie oszczędzi ono, w cudzysłowie, 300 zł. Te 300 zł być może wystarczyłoby w części na spodziewane podwyżki cen prądu. To jest nieuniknione. I teraz państwo tym projektem, jako PiS, jako rząd, w zasadzie wywieszacie białą flagę, mówiąc Polakom jednoznacznie: zapomnijcie, że jesteśmy zdolni do obniżania podatków. Nie jesteście strukturalnie do tego zdolni. W szczycie koniunktury państwo polskie zachowuje się jak firma, która ma deficyt, która działa przy stratach. Przecież to jest absurd. W szczycie koniunktury zadłużamy się i nie widać, aby mogła zadziałać wasza reguła. W tej chwili wskaźnik, o którym mówimy, a mianowicie zadłużenia państwa netto w stosunku do produktu krajowego brutto, przekracza 50%, a państwo chcecie zejść do 43. To jest przepaść. Sami w tym projekcie mówicie: nie wiemy, kiedy to może nastąpić. A więc chciałbym zapytać, kiedy zdaniem Ministerstwa Finansów może nastąpić ten cudowny moment w Polsce, kiedy realnie podatek VAT wróci do 22% i do 8%. Dziękuję bardzo. [[Oklaski]]
ParlaMint-PL_2017-11-09-sejm-51-2.u804	Pani Marszałek! Wysoka Izbo! Panie Ministrze! Jeden z hierarchów Kościoła powiedział ostatnio mniej więcej to, że jako państwo mamy aspiracje mocarstwa, a zachowujemy się na poziomie sołtysa. Język, jakiego używają najwyżsi urzędnicy państwowi, dyplomaci, to nie jest język współpracy i dialogu. Tylko dialog może rozwiązywać nasze wspólne problemy, często bardzo bolesne, jak w przypadku relacji historycznych z Ukrainą. Agresywna polityka zagraniczna w stosunku do naszych wschodnich sąsiadów, jak pokazała historia, do niczego dobrego nie prowadzi. Spór w relacjach polsko-ukraińskich obciąża milion pracujących tu Ukraińców, którzy obawiają się jego konsekwencji. Z kolei w przypadku Niemiec i ostatnich wypowiedzi potwierdza się trwająca od 2015 r. antyniemiecka histeria rządu. Chcecie zyskać punkty w polityce wewnętrznej, a na zewnątrz możemy stracić bardzo dużo: to, co zostało wypracowane w relacjach gospodarczych, militarnych i innych. Liczymy na oświadczenie władz państwa, oświadczenie ze strony pani premier na poziomie europejskiego dialogu w tej sprawie. Czy się doczekamy, czas pokaże. Dziękuję bardzo. [[Oklaski]]
ParlaMint-PL_2018-07-05-sejm-66-3.u521	Wysoka Izbo! W tej poprawce proponujemy zapewnienie ochrony płatności podwykonawców przez partnera prywatnego. Chcemy, aby podwykonawca miał zapewnione takie samo bezpieczeństwo płatności, jakie miałby, gdyby realizował to zadanie w trybie zamówień publicznych. I zdziwienie nasze budzi fakt, że nie chcecie tego zrozumieć i nie chcecie zapewnić ochrony płatności podwykonawcom. Proszę państwa, ja mam pytanie w tej sytuacji: A gdzie jest rzecznik MŚP, rzecznik, który ma bronić praw przedsiębiorców? 2 tygodnie temu dostał nominację polityczną - prosto z ławy poselskiej na urząd. Pewnie teraz jest zainteresowany gromadzeniem gadżetów, a tu, proszę państwa, co ustawa, to problemy dla przedsiębiorców, tak samo jak w przypadku przed chwilą głosowanej ordynacji podatkowej. Panie rzeczniku, niech pan się obudzi, bo jak się pan obudzi, jak będą już bankructwa podwykonawców, to oni pana znajdą i wyciągną konsekwencje. [[Oklaski]]
ParlaMint-PL_2017-07-13-senat-45-2.u49	Dziękuję bardzo, Panie Marszałku. Panie Senatorze, jedna z poprawek została odrzucona w czasie naszej dyskusji; to była pańska poprawka dotycząca ewentualnego wpisania na listę – mówię to kolokwialnie – udziałowców Polskiej Akademii Nauk. Proszę nam przypomnieć, jakie były argumenty za i przeciw, tak żeby nie pozostawiać tu cienia wątpliwości co do tego, że nie była to dyskusja, która miałaby dezawuować tę instytucję – bo nie taki był powód, dla którego tę poprawkę ostatecznie odrzuciliśmy.
ParlaMint-PL_2015-12-29-sejm-07-1.u506	Dziękuję. Panie Marszałku! Wysoka Izbo! Rzeczywiście ustawa budżetowa to jedna z najważniejszych i najistotniejszych ustaw. Wiele lat nad projektami tych ustaw osobiście pracowałem, wsłuchiwałem się i wysłuchiwałem wielu katastroficznych ocen i diagnoz ze strony dzisiejszej opozycji... ówczesnej opozycji oczywiście. Dzisiaj role się odwróciły, ale nie mam zamiaru wpisywać się w ten scenariusz, tym bardziej że rząd pani premier Szydło nie za bardzo ingerował w przedstawiany przez nas budżet, a po wtóre życzę dobrego wykonania budżetu, bo życzę dobrze Polsce. Jednak nie sposób nie zapytać o to dodatkowe zwiększenie dochodów i dodatkowe zwiększenie wydatków, bo co do wydatków na ten sztandarowy projekt mimo kolejnych przeliczeń i zwiększenia ich można całkowicie, dość precyzyjnie je podać, natomiast jeśli chodzi o te dodatkowe dochody, projektowane dochody, to są same niewiadome, bo zarówno dopiero procedowana ustawa o podatku od instytucji finansowych, jak i od sklepów wielkopowierzchniowych to duża niewiadoma, więc pytanie może retoryczne, [[Dzwonek]] ale jednak pytanie o realność tych dochodów. Dziękuję.
ParlaMint-PL_2018-07-25-senat-64-2.u301	Kary nie są takie same, ponieważ tutaj się przewiduje sankcje do 3 lat pozbawienia wolności, a w kodeksie karnym w art. 165 jest od pół roku do 8 lat.
ParlaMint-PL_2017-05-17-senat-41-2.u28	Bardzo dziękuję, Panie Marszałku. Panie Ministrze, w obiegu publicznym funkcjonuje opinia, że ta nowelizacja ustawy o Krajowej Szkole Sądownictwa i Prokuratury jest kolejnym krokiem, który ma pozwolić panu ministrowi Ziobrze obsadzić 500 ciągle wolnych stanowisk sędziowskich. Bardzo prosiłabym pana o odniesienie się do tej opinii. I proszę powiedzieć, dlaczego ciągle te stanowiska nie są obsadzone. Dziękuję bardzo.
ParlaMint-PL_2018-06-14-sejm-64-1.u4	Panie Marszałku! Wysoka Izbo! Szanowni Państwo! Proszę o chwilę uwagi, bo sprawa, której dotyczy... Chciałbym zgłosić wniosek o przerwę do godz. 11, panie marszałku. Sprawa jest niezmiernie ważna. Dojdzie za chwilę do próby złamania wieloletniej tradycji, niepisanego, ale jednak prawa tej Izby. Wszyscy państwo wiecie, że każdy klub ma prawo rotacyjnie zgłaszać temat informacji bieżącej, którą Sejm rozpatruje. To jest ostatnie prawo opozycji do zgłoszenia raz na 2 miesiące, raz na 3 miesiące propozycji jakiejkolwiek debaty, która jest z naszej perspektywy ważna. Państwo - usłyszałem to od urzędników pana marszałka - mówicie, że to prawo dzisiaj legnie w gruzach, dlatego że informacja, o której przedstawienie wnioskuje Platforma Obywatelska, bo jest to nasza kolej, zostanie zastąpiona informacją Ministerstwa Zdrowia, zadecyduje tu wola większości sejmowej. My chcieliśmy rozmawiać o konsekwencjach nałożenia na Polskę kar w związku z art. 7. Mamy do tego prawo, mamy do tego prawo. To jest nasze ostatnie prawo w tym Sejmie, panie marszałku. Prosimy o uszanowanie tego prawa. [[Oklaski]]
ParlaMint-PL_2016-07-05-sejm-22-1.u192	Pani Marszałek! Wysoka Izbo! W imieniu klubu Platformy Obywatelskiej przedstawiam opinię odnośnie do druku nr 571. Ustawa o Krajowej Szkole Administracji Publicznej w ocenie wnioskodawców nowelizacji definiuje rolę szkoły w procesie kształcenia kadr administracji publicznej, ale nie daje niezbędnych instrumentów prawnych. Obecnie szkolenia są powierzane przez poszczególne urzędy niezależnym podmiotom szkoleniowym, co w ocenie wnioskodawców nie zapewnia efektu synergii, utrudnia zachowanie wysokich standardów i zawyża koszty poszczególnych szkoleń - tyle z uzasadnienia. Czy aby na pewno? Czy nie jest to kuriozalne? Na całym świecie to właśnie koncentracja i monopol prowadzi do wzrostu cen i obniżenia jakości świadczonych usług, w tym przypadku szkoleń. Szanowni Państwo! Prawo jest jedno dla wszystkich, chociaż czasami, będąc na tej sali, mamy co do tego wątpliwości. Zgodnie ze zmianami w przepisach o służbie cywilnej stanowiska obsadzane są w drodze powołania, a nie konkursów. Pojawia się więc zapotrzebowanie na szkolenia, bo osoby, które te stanowiska obejmują, częstokroć takich kwalifikacji nie mają. Pozostaje korzystanie z szybkich szkoleń, które będą stanowiły substytut ewentualnie protezę. Nie tędy droga. Nikt z nas nie kwestionuje doświadczenia krajowej szkoły administracji w prowadzeniu szkoleń dla administracji publicznej - ta jakość jest dzisiaj bardzo dobrze weryfikowana przez rynek. Chcielibyście państwo szybkiej ścieżki - powierzenia na podstawie umowy dotacyjnej. Ta zmiana może spowodować paradoksalnie, że Krajowa Szkoła Administracji Publicznej przeniesie swoje zainteresowanie na działalność szkoleniową zamiast utrzymywania podstawowej, czyli kształcenia, bo to właśnie kształcenie jest podstawowym zadaniem tejże szkoły. Tym sposobem, jestem przekonana, że nieświadomie, obniżycie państwo rangę i pozycję Krajowej Szkoły Administracji Publicznej, z ogromną szkodą zarówno dla jej absolwentów, jak i przyszłych uczniów. Konsekwencje nieprzemyślanych decyzji będziemy jeszcze odczuwali przez lata. Szanowni Państwo! Przeglądając stronę krajowej szkoły administracji, natknęłam się na informację o jednym ze szkoleń i chciałabym tutaj przytoczyć ją państwu. W czerwcu tego roku dyrektorzy generalni ministerstw oraz urzędów centralnych i wojewódzkich wzięli udział w warsztatach pt. „Myślenie analityczne i intuicja w podejmowaniu decyzji” - organizatorem oczywiście była krajowa szkoła administracji - w ramach cyklu „Zarządzanie i przywództwo”. Moja intuicja mówi mi, szanowni państwo, że to nie jest ten kierunek. Konkurencja i występowanie na rynku konkurencyjnym jest najlepszym sposobem, żeby utrzymać jakość. Niestety zaniżenie tej jakości, które może spowodować pójście w tym kierunku, odbije się na obywatelach, którzy będą obsługiwani przez służbę cywilną. Dziękuję bardzo.
ParlaMint-PL_2018-07-19-sejm-67-2.u124	Panie Marszałku! Wysoka Izbo! Pytanie pierwsze: Co przedstawiony projekt wniesie dla zwykłych Polaków? Czyżby nic, jak poprzednie reformy sądownictwa? Pozory rządzą światem, a sprawiedliwość jest tylko na scenie. To powiedział Friedrich von Schiller. Pytanie drugie: Czy te zaproponowane w ustawie przyspieszone i uproszczone procedury dla sędziów wybieranych do Sądu Najwyższego i KRS-u nie obniżą jakości sędziów wybieranych do tak ważnych gremiów? Na przykład asesor będzie pełnił swoją funkcję od momentu mianowania, a nie, jak to było do tej pory, po opinii wydanej przez KRS. Polacy już reagują na te niby-dobre zmiany, bowiem, jak powiedział Bolesław Prus, jak wicher odnosi ptaka na pustynię, tak gniew wyrzuca człowieka na brzegi niesprawiedliwości. Suweren, czyli Polacy już są i protestują przed Sejmem i w wielu miastach Polski... [[Jaki suweren? To pracownicy biur.]] ...w obronie trójpodziału władzy, Konstytucji Rzeczypospolitej Polskiej... [[Dzwonek]] [[Wicemarszałek wyłącza mikrofon, oklaski]]
ParlaMint-PL_2017-12-07-sejm-53-2.u83	Bardzo dziękuję, pani minister. Przechodzimy do kolejnego pytania. Panowie posłowie Tomasz Lenz i Tomasz Szymański, Platforma Obywatelska - pytanie w sprawie sytuacji w Policji, do ministra spraw wewnętrznych i administracji. Odpowiada sekretarz stanu w Ministerstwie Spraw Wewnętrznych i Administracji pan minister Jarosław Zieliński. Bardzo proszę, pan poseł Tomasz Lenz.
ParlaMint-PL_2017-12-19-senat-53-1.u47	Dziękuję, Panie Ministrze, rzadko się zdarza, żeby organy mówiły, a ludzie słuchali. Na ogół organy milczą, a ludzie muszą mówić. [[‍Sekretarz Stanu w Ministerstwie Spraw Wewnętrznych i Administracji Jarosław Zieliński: A kto to organ, a kto ludzie?]] Organy to organy. Mam 2 pytania… [[Sekretarz Stanu w Ministerstwie Spraw Wewnętrznych i Administracji Jarosław Zieliński: Organy też ludzie.]] Tak. Panie Ministrze, mówił pan o brakach kadrowych. Ale występują również tysięczne braki kadrowe w Policji i w innych służbach, niekoniecznie mundurowych. Czy nie wydaje się panu, że te braki nie wynikają ze złych warunków – bo tu rząd PiS dba o warunki socjalne i inne – tylko wynikają z faktu, że władza manifestuje się… i używa służb do walki politycznej? Choćby policja, która stoi tutaj… i choćby inwigilacja przez służby specjalne. I pytanie towarzyszące temu: ilu BOR-owców jest w parlamencie? [[Sekretarz Stanu w Ministerstwie Spraw Wewnętrznych i Administracji Jarosław Zieliński: Przepraszam, jeszcze raz..]] Ilu BOR-owców jest w parlamencie? [[Głos z sali: Za dużo.]] No, to na razie tyle, Panie Marszałku.
ParlaMint-PL_2017-07-19-senat-45-5.u22	Dziękuję, Panie Marszałku. Mam 2 pytania do pana senatora Czerwińskiego i 1 pytanie do pana senatora Wcisły. Panie Senatorze, po pierwsze, czy komisja zastanawiała się… [[Rozmowy na sali]] [[Głos z sali: Ciii…]] …nad oczywistą nieprawdą historyczną, która jest zawarta w trzecim akapicie tej uchwały i która pokazuje Lecha Wałęsę w nieprawdziwym świetle, nie tylko jako tego, który nie zabiegał o przyjęcie Polski do NATO, ale jako tego, który temu przeciwdziałał. A przecież wszyscy pamiętamy, jak to Lech Wałęsa podczas spotkania z Borysem Jelcynem przekonał tego drugiego… [[Głos z sali: NATO-bis…]] …do podpisania oświadczenia w sprawie zgody Rosji na przystąpienie Polski do NATO, z którego oczywiście strona rosyjska później się wycofywała. Ale taki był fakt historyczny. Po drugie, w akapicie czwartym znajduje się też apologia wykonania przez ministra Macierewicza uchwały Sejmu dotyczącej lustracji, co w moim przekonaniu doprowadziło do tego, że idea lustracji – słuszna i za którą optowaliśmy – na długie lata została zawieszona, aż do 2000 r. czy 2001 r. Czy komisja zastanawiała się też nad tym, czy warto wprowadzać w tym czwartym akapicie nieprawdę historyczną do oceny tamtego zdarzenia? Pana senatora Wcisłę chciałbym zapytać, czy w swojej poprawce pan chciał odnieść się też do tego, o czym tutaj słyszeliśmy na sali, mianowicie że Polska tak naprawdę nie uzyskała do końca suwerenności. Przecież nasze państwo stało się suwerenne w latach 1989–1993… [[Panie Senatorze, minuta minęła.]] …pomiędzy pierwszymi wyborami a wyprowadzeniem… [[Panie Senatorze…]] …ostatniego żołnierza sowieckiego z Polski.
ParlaMint-PL_2017-06-21-senat-43-1.u159	Panie Marszałku! Panie Ministrze! Ja mam takie pytanie związane z zakresem zadań, które teraz, jak z tego, o czym tu mówimy, wynika, dojdą do regionalnych izb obrachunkowych. Bo przypuszczam, że jeżeli będzie, powiedzmy, sprawdzanie gospodarności i celowości, to pracy, kontroli może być jeszcze więcej. No, bo w wielu przypadkach będą też „życzliwi”, będą donosy, będą oceny: to niegospodarne, to niecelowe, dawać to do regionalnej izby obrachunkowej, niech sprawdzają, niech wydają werdykt. Czy ministerstwo planuje zwiększenie etatów i zwiększenie środków na regionalne izby obrachunkowe? Bo to, jak wynika z zakresu zadań, będzie celowe i sensowne.
ParlaMint-PL_2019-04-12-senat-76-2.u65	Czy jeszcze są pytania do pana senatora sprawozdawcy? Nie ma. Dziękuję bardzo, Panie Senatorze. [[Dziękuję bardzo.]] Szanowni Państwo, do głosowania w sprawie wyboru ławników Sądu Najwyższego przystąpimy na końcu bloku głosowań. Szanowni Państwo Senatorowie, przypominam, że kolejne posiedzenie Senatu zaplanowane jest na dni 8, 9 i 10 maja 2019 r. Porządek tego posiedzenia zostanie państwu dostarczony drogą elektroniczną. Szanowni Państwo! Jest to nasze ostatnie spotkanie przed Świętami Wielkanocnymi. Zmartwychwstanie Jezusa Chrystusa to najważniejsze wydarzenie w historii świata. Jest zwycięstwem życia nad śmiercią i dobra nad złem. Święta Wielkiejnocy są okazją do spotkań z najbliższymi. Przynoszą radość i nadzieję. Pragnę państwu złożyć, wszystkim państwu, bardzo serdeczne życzenia. Życzę miłych, spokojnych, radosnych, pogodnych świąt. Wesołego Alleluja. I do zobaczenia po świętach. Dziękuję bardzo. [[Oklaski]] Powracamy do rozpatrywania punktu dziesiątego porządku obrad: wyrażenie zgody na powołanie Prezesa Urzędu Ochrony Danych Osobowych. Przed przerwą w obradach powołany przez Sejm prezes Urzędu Ochrony Danych Osobowych, pan Jan Nowak, odpowiadał na pytania senatorów. Przystępujemy do głosowania. Kto jest za wyrażeniem zgody na powołanie Jana Nowaka na stanowisko prezesa Urzędu Ochrony Danych Osobowych? Kto jest przeciw? Kto się wstrzymał? Bardzo proszę o podanie wyników. Głosowało 83 senatorów, 57 – za, 17 – przeciw, 9 wstrzymało się od głosu. [[Głosowanie nr 5]] Wobec wyników głosowania stwierdzam, że Senat wyraził zgodę na powołanie pana Jana Nowaka na stanowisko prezesa Urzędu Ochrony Danych Osobowych. Powracamy do rozpatrywania punktu trzeciego porządku obrad: ustawa o jednorazowym świadczeniu pieniężnym dla emerytów i rencistów w 2019 r. Komisja Rodziny, Polityki Senioralnej i Społecznej przedstawiła projekt uchwały, w którym wnosi o przyjęcie tej ustawy bez poprawek. Mniejszość komisji wnosi o wprowadzenie poprawki do ustawy. To druk senacki nr 1140 A. Przystępujemy do głosowania. W pierwszej kolejności zostanie przeprowadzone głosowanie nad wnioskiem o przyjęcie ustawy bez poprawek, a następnie, w wypadku odrzucenia tego wniosku, nad przedstawioną poprawką. Przystępujemy do głosowania nad wnioskiem komisji o przyjęcie ustawy bez poprawek. Kto jest za? Kto jest przeciw? Kto się wstrzymał? Bardzo proszę o podanie wyników. Głosowało 84 senatorów, 81 – za, 1 – przeciw, 2 senatorów wstrzymało się od głosu. [[Głosowanie nr 6]] Wobec wyników głosowania stwierdzam, że Senat podjął uchwałę w sprawie ustawy o jednorazowym świadczeniu pieniężnym dla emerytów i rencistów w 2019 r. Powracamy do rozpatrywania punktu czwartego porządku obrad: ustawa o zmianie ustawy o nadzorze nad rynkiem finansowym oraz niektórych innych ustaw. Komisja Budżetu i Finansów Publicznych przedstawiła projekt uchwały, w którym wnosi o przyjęcie tej ustawy bez poprawek; druk senacki nr 1121 A. Przystępujemy do głosowania nad przedstawionym przez komisję projektem uchwały. Kto jest za? Kto jest przeciw? Kto się wstrzymał? Bardzo proszę o podanie wyników. Głosowało 85 senatorów, wszyscy byli za. [[Głosowanie nr 7]] Wobec wyników głosowania stwierdzam, że Senat podjął uchwałę w sprawie ustawy o zmianie ustawy o nadzorze nad rynkiem finansowym oraz niektórych innych ustaw. Powracamy do rozpatrywania punktu piątego porządku obrad: ustawa o zmianie ustawy – Prawo o ruchu drogowym oraz ustawy – Kodeks karny. W przerwie w obradach odbyło się posiedzenie Komisji Ustawodawczej oraz Komisji Infrastruktury, które ustosunkowały się do przedstawionych w toku debaty wniosków i przygotowały wspólne stanowisko w tej sprawie. Znajduje się ono w druku nr 1123 Z. Bardzo proszę sprawozdawcę, pana senatora Grzegorza Peczkisa, o przedstawienie sprawozdania komisji.
ParlaMint-PL_2017-01-11-senat-33-1.u70	Ja chciałbym jednak dopytać, bo… [[Tak, proszę.]] Panie Senatorze, mnie jest ciężko oczarować. Wyciśnijmy wodę. Krótko. Ma pan 2 ZOZ-y, 2 szpitale, gdzie organem założycielskim jest powiat. Jeden powiat ma to w formie zwykłego ZOZ-u, a drugi – w formie spółki czyli skomercjalizował swój szpital na wniosek… [[…gminy.]] Nie, nie, nie. …Starosty z Platformy. No i teraz pan postuluje, żeby w jednym z tych szpitali więźniowie mogli pracować społecznie, tylko na cele społeczne, a w drugim nie. [[Tak.]] Tu pan właśnie różnicuje, próbując wykreślić pkt 4. [[Tak jest.]] Zgadzamy się z tym, czy nie? [[Zgadzamy się, Panie Senatorze.]] Mówmy logicznie. Wobec tego dlaczego pan to robi? Czyżby pan chciał pogorszyć sytuację ZOZ-ów skomercjalizowanych za czasów Platformy? Czy pan uważa, że po prostu trzeba się wycofać z tej reformy komercjalizacyjnej? No bo tak to by wyglądało, że pozycja jednych szpitali jest inna w stosunku do drugich. To jest kompletnie nielogiczne. Abstrahuję już od tego, że niektórym podmiotom, właśnie tym skomercjalizowanym szpitalom, zawęża pan także możliwość, jeśli chodzi o pracę społeczną dla więźniów. Czyli idzie pan w przeciwnym kierunku niż wynikałoby z całego sztafażu słownego, który był tu przedstawiony, że to jest dobrodziejstwo dla więźniów… [[Panie…]] Już od tego abstrahuję. Ale pozostaje właśnie kwestia 2 szpitali w różnej sytuacji prawnej.
ParlaMint-PL_2019-06-13-sejm-82-2.u11	Dziękuję bardzo. Przechodzimy do kolejnego pytania. Zadawać je będą posłowie Barbara Bartuś i Anna Czech z klubu PiS, w sprawie samoistnej erupcji mieszaniny gazu i ropy, która miała miejsce od dnia 20 kwietnia 2019 r. w miejscowości Sękowa, powiat gorlicki, w miejscu zlikwidowanego odwiertu Franciszek I, który powstał pod koniec XIX w., a został zlikwidowany w 1995 r. Pytanie skierowane jest do ministra energii, a odpowiadać będzie podsekretarz stanu w Ministerstwie Energii pan Tomasz Dąbrowski. Jako pierwsza pytanie zadaje pani poseł Barbara Bartuś. Proszę bardzo.
ParlaMint-PL_2018-04-13-senat-59-2.u129	Ja mam pytanie do pana senatora Zientarskiego. Panie Senatorze, powiedział pan o relacji Trybunał Konstytucyjny – Senat w kontekście realizacji postanowień. To ważne zadanie. Tak jak pan powiedział, konstytucjonaliści, którzy mieli wątpliwości, nabrali przekonania, że wyższa izba parlamentu, Senat, jest potrzebna. Jak pan ocenia tę kadencję, w której praktycznie nie robimy tego wszystkiego, co dotyczy realizacji orzeczeń Trybunału Konstytucyjnego, i w której, praktycznie rzecz biorąc, szybko i sprawnie większość parlamentarna zatwierdza to, co przychodzi z Sejmu?
ParlaMint-PL_2022-06-30-senat-45-2.u154	Wysoki Senacie! W dniu dzisiejszym odbyło się wspólne posiedzenie Komisji Środowiska oraz Komisji Nadzwyczajnej do spraw Klimatu. Komisje przyjęły 3 wnioski i rekomendują przyjęcie ustawy z tymi 3 poprawkami. Dziękuję bardzo.
ParlaMint-PL_2020-02-12-sejm-05-1.u334	Dziękuję, panie pośle. Zakończyliśmy wystąpienia w imieniu klubów i koła. Do pytań zapisało się 10 posłów, z tym że, proszę państwa, pytania mogą być kierowane do posła sprawozdawcy. Macie państwo świadomość. Zapraszam pana posła Michała Szczerbę. Nie ma. Pani poseł Katarzyna Ueberhan, Lewica. Minuta na zadanie pytania.
ParlaMint-PL_2021-11-17-sejm-42-2.u345	Dziękuję, pani marszałek. Wyrażając oczywiście akceptację dla tego projektu ustawy, chciałem zapytać, jaka specyfika, specjalizacja jest przewidziana dla polskich wojsk, a szczególnie jeżeli chodzi o nasz wkład w uzbrojenia, o polski przemysł zbrojeniowy. Gdzie są te statki, czołgi, helikoptery, które tak były zapowiadane? No i kiedy planujemy spełnić warunki, które umożliwią tak naprawdę uzyskanie pełnoprawnego członkostwa? Dziękuję bardzo. [[Oklaski]]
ParlaMint-PL_2022-05-25-sejm-55-1.u193	Szanowny Panie Marszałku! Wysoka Izbo! Najpierw może pewne rachunki z PSL-em. Jeden z posłów z PSL-u powiedział, że powinienem się udać do gabinetu lekarskiego. Jak się okazuje, on dobrze wie, gdzie one są, zna te adresy, ale jak się okazuje, przebywa w nich zbyt krótko. [[Głos z sali: Ha, ha, ha!]] [[Głos z sali: Poziom przedszkola.]] Pani poseł - chciałem się zwrócić do pani poseł Dolniak - pani poseł stwierdziła, że ta ustawa nie przywraca w Polsce praworządności. Ma pani rację. Nie można przywracać czegoś, co w Polsce obowiązuje. W Polsce obowiązuje praworządność, w związku z czym nie można tego przywracać. Kolejna kwestia dotyczy wypowiedzi pani poseł Gasiuk-Pihowicz. Otóż pani Pihowicz była łaskawa stwierdzić, że Unia Europejska nie stanie w obronie kraju, który łamie praworządność. Pani poseł, jeżeli za chwilę jakiś urzędnik europejski, jakiś komisarz wymyśli sobie... [[Głos z sali: Np. Wojciechowski.]] [[Głos z sali: Ha, ha, ha!]] ...że będę zobowiązany np. nosić tęczowe garnitury, to co? To też nie stanie w mojej obecności... Na miły Bóg, niech pani pamięta, że pani jest posłem w Sejmie, a nie w innym parlamencie.
ParlaMint-PL_2016-07-22-sejm-23-4.u354	Oświadczam, że podczas głosowania nad uchwałą Sejmu na temat ludobójstwa na Kresach głosowałem za. System do głosowania pokazał, że nie byłem obecny. Proszę o dokonanie korekty.
ParlaMint-PL_2018-07-26-senat-64-3.u360	Panie Marszałku! Wysoka Izbo! Pani Minister! Państwo odciągacie w czasie o 2 lata… no, o półtora roku obowiązek, powiedziałbym, elektronizacji zamówień publicznych. I twierdzicie, że jest tak po to, żeby były większe szanse na przygotowanie się wykonawców. Ale z tego, co ja wiem, ci wykonawcy, którzy są przedsiębiorcami, dawno już musieli się, powiedzmy, zelektronizować. Jak oni przesyłają np. jednolity plik kontrolny? Przywożą w teczce czy pocztą? Prosta sprawa: co przeszkadza wykonawcom w zamówieniach publicznych, jeśli chodzi o kwestię elektronizacji, co nie przeszkadza podczas przesyłania jednolitego pliku kontrolnego? Internet to już chyba, że tak powiem, zaszedł pod strzechy. Co jest faktyczną przyczyną tego przesunięcia? To krótkie streszczenie tego pytania.
ParlaMint-PL_2017-04-20-sejm-40-1.u347	Dziękuję, pani poseł. Na listę posłów, którzy chcą zadać pytanie, wpisało się 20 osób. Czy ktoś jeszcze chce się zapisać? Nie widzę. W związku z tym zamykam listę. [[Głos z sali: Jest jeszcze pan poseł.]] To proszę się jeszcze zapisać, a pan poseł będzie kończył listę osób, które zapisały się do pytania w tym punkcie posiedzenia. Zaczyna pan poseł Paweł Bańkowski, klub Platforma Obywatelska. 1,5 minuty. Bardzo proszę. [[Nie ma go.]] Nie ma. To pan poseł Marek Krząkała, także klub Platforma Obywatelska. Bardzo proszę.
ParlaMint-PL_2022-04-12-senat-40-1.u72	Panie Marszałku! Panie, Panowie Senatorowie! Trudno zgodzić się z tezą, która uzasadnia ten wniosek, że autorytet Senatu upada. Nie mam żadnych wątpliwości, że Senat w obecnej kadencji jest depozytariuszem oczekiwań wielu Polaków, żeby proces stanowienia prawa był procesem, w którym jest refleksja nad dobrem wspólnym, a nie wyłącznie polityczna decyzja, która jest nie we władzy ustawodawczej, a we władzy wykonawczej. Muszę powiedzieć, że jestem zakłopotany, że dzisiaj zajmujemy się tym wnioskiem, w sytuacji kiedy jest milion istotniejszych rzeczy, których od nas oczekują Polacy, milion istotniejszych spraw, problemów, które powinniśmy rozwiązać. Zwróćcie państwo uwagę na to, co powiedział pan marszałek w swoim wystąpieniu, które dzisiaj wywołuje takie emocje: „Łączę się z Wami z Senatu, gdzie właśnie obradujemy, łączę się z Wami z Warszawy, z Polski, w której obecnie przebywa ponad 2 miliony, głównie kobiet i dzieci, naszych gości z Ukrainy zmuszonych do ucieczki z powodu okrutnej, niczym nieuzasadnionej agresji Rosji na niezagrażającego jej sąsiada”. Co powiedział dalej marszałek Senatu? „Na naszych oczach rodzi się nowy rozdział braterskich relacji między naszymi narodami, który wzbudza szerokie uznanie na całym świecie. To powód do wielkiej dumy, że po wiekach trudnej historii budujemy fundamenty pod przyszłość naszych Ojczyzn”. Gdzie tutaj obrażanie narodu polskiego? To są najpiękniejsze możliwe słowa podsumowujące zaangażowanie Polek i Polaków w pomoc tym, którzy uciekli z Ukrainy, tym kobietom, dzieciom, osobom starszym, które tutaj znalazły schronienie przed wojną. Co mówi dalej marszałek Senatu? „Wyrzekliście się broni jądrowej w zamian za nienaruszalność granic i zostaliście brutalnie oszukani przez zbrodniczy reżim szaleńca, którego bez żadnej przesady można nazwać Hitlerem XXI wieku”. Tak, mocne słowa, ale ja się pod nimi podpisuję i mam nadzieję, że podpisują się wszyscy na tej sali. Dalej mogliśmy usłyszeć: „Muszą za to zapłacić, bo jeśli nie, będzie to oznaczało przyzwolenie na atakowanie słabszych bez powodu, na gwałcenie praw i wolności narodów, a konsekwencje zburzenia mozolnie budowanego po II wojnie światowej ładu będą tragiczne. To nie jest tylko agresja Rosji przeciw Ukrainie, to jest starcie cywilizacji wolnego świata z okrutną dyktaturą”. Dokładnie tak. Jesteśmy na rubieżach tego świata, dla którego samostanowienie narodów, nieuciekanie się do konfliktu zbrojnego i niemordowanie ludności cywilnej poprzez zbrodnie wojenne, które mają znamiona ludobójstwa, to pewien standard, który obowiązuje, i ci, którzy dzisiaj walczą za naszą wschodnią granicą, bronią także nas i tego standardu. Co powiedział dalej marszałek, kierując te słowa do naszych sąsiadów, braci z Ukrainy? „Jesteście sumieniem wolnego świata, dlatego naszym moralnym i cywilizacyjnym obowiązkiem jest wspierać Was na wszystkie możliwe sposoby. Możecie być pewni, że Senat RP i ja osobiście robimy wszystko […] abyście zwyciężyli w tej wojnie, a przede wszystkim, aby jak najszybciej ją zakończyć, przegnać agresora i przystąpić do odbudowy kraju”. Czy jest na tej sali ktoś, kto się pod tymi słowami nie podpisze? Oczywiście później są słowa, które wskazują na problemy. 25 marca marszałek wskazał te problemy, mówiąc, że przeprasza za to, że nadal przez Polskę jadą tysiące tirów na Białoruś – formalnie na Białoruś – że nadal importowany jest rosyjski węgiel i że nadal nie potrafimy zamrozić aktywów rosyjskich oligarchów. Przecież sami przyznaliście marszałkowi Senatu rację. 25 marca wypowiadał te słowa pan marszałek Grodzki. Co się dzieje później? Rząd później, bo 30 marca, zapowiada ustami prezesa Rady Ministrów, że zakończymy import węglowodorów z Rosji, najszybciej – węgla z Rosji, bo już na przełomie kwietnia i maja. Tak przy okazji, zwróćcie państwo uwagę na statystyki. Zobaczcie, ile węgla importowano w roku 2015, i że w kolejnych latach, 2017, 2018, 2019, 2020, ten import był większy niż w roku 2015. Tak, mnie to martwi. Stop rosyjskiemu węglowi. Tak, popieram tę wypowiedź premiera. Tylko że ona była po wypowiedzi marszałka. Więcej. Mam przekonanie, że słowa marszałka były także elementem, który zmobilizował rząd do działania w tym zakresie. A więc popieram słowa prezesa Rady Ministrów, że rząd zakłada odejście od rosyjskiego węgla do kwietnia, najpóźniej do maja 2022 r., ale nie zapominam, że wpierw były słowa marszałka Senatu, który musiał nawoływać do tego, żeby takie działania zostały podjęte. Kolejny element, na który wskazał w swoim wystąpieniu marszałek, to sprawa tirów. Tak, słyszę zapowiedzi rządu o tych staraniach, żeby ograniczyć przejazd tirów przez polską granicę, także poprzez ograniczenie w tym zakresie na poziomie całej Unii Europejskiej. Szanowni Państwo, czy ten problem rzeczywiście już został rozwiązany? Poczytajcie troszkę relacji, które mówią o tym, jak dzisiaj się ten transport odbywa. Co wszyscy mówią? Wszyscy mówią, że mimo regulacji Komisji Europejskiej z początku kwietnia ten transport dalej się odbywa. W jaki sposób omija się przepisy? Bardzo prosto – poprzez wpisanie, że to jest realizacja umowy, która była podpisana przed dniem nałożenia sankcji Komisji Europejskiej z początku kwietnia albo poprzez wpisanie w dokumenty przewozowe, że państwem docelowym nie jest Rosja, tylko Uzbekistan. O tym rozmawiajmy. Apeluję do koleżanek i kolegów z PiS: wspólnie zastanówmy się, jak realnie ograniczyć ten przejazd tirów. Tak, marszałek słusznie wskazał: wspólnie ten problem rozwiążmy, jest to jeden z problemów najistotniejszych. Tak, dzisiaj problemem jest to, że te tiry przejeżdżają przez polsko-białoruską granicę. Zastanówmy się wspólnie nie nad tym, jak odwołać marszałka Senatu, tylko nad tym, jak rozwiązać problem, który marszałek w swoim wystąpieniu wskazał i który jest problemem istotnym. Mam przed sobą relacje kierowców tirów, którzy mówią tak: w teorii sankcje weszły w życie ze skutkiem natychmiastowym, ciężarówki mogą przewozić towary objęte sankcjami, ale nie dłużej niż, uwaga, do 4 czerwca, warunkiem jest realizacja umowy zawartej przed 2 marca, czyli dniem, kiedy wprowadzono sankcje. Efekt jest taki, że przez najbliższe miesiące – mówi anonimowo urzędniczka Krajowej Administracji Skarbowej – wszystkie towary są na antydatowanych umowach. Bo przecież chodzi o realizację kontraktów. I dalej: bazując na dotychczasowym doświadczeniu, możemy założyć, że Mińsk będzie omijał restrykcje np. poprzez pośredników handlowych lub fałszowanie dokumentacji handlowej. Dla mnie to jest problem. O tym rozmawiajmy. Mówił mój przedmówca, pan senator Bosacki, o swoich niepokojach, o relacjach, o słowach, jakie do niego kierowali Ukraińcy. Ja państwu powiem o mojej rozmowie, która mi uzmysłowiła, z jak trudnym problemem mamy do czynienia i że naprawdę warto, żebyśmy mimo różnych animozji politycznych te problemy rozwiązywali. Pokażę państwu tylko jeden przykład. I dziękuję tym, którzy na manifestacji pod siedzibą firmy GEFCO Polska zwrócili na to moją uwagę. Byłem tam wspólnie z Ukraińcami, którzy mieszkają w Polsce. Co oni mi powiedzieli? Mówili tak: Panie Senatorze, niech pan zwróci uwagę, jak to się robi – jest firma GEFCO Polska, potentat na rynku spedycyjnym w Polsce… Uwaga, teraz jest to firma będąca w 100% własnością spółki GEFCO Francja. Uff, odetchnęliśmy, nie ma Rosji w tle… Tymczasem GEFCO Francja to spółka, która jest w 75% własnością rosyjskich kolei państwowych – tych samych, które wożą sołdatów rosyjskich mordujących kobiety, dzieci, strzelających do starców, tych samych. I ta spółka bez problemu funkcjonuje w Polsce. Nad tym się zastanówmy, to jest problem do wspólnego rozwiązania. My mamy naprawdę multum spraw, które musimy rozwiązać. I nie czas na przepychanki polityczne i takie wnioski. Dzisiaj jest niebezpieczeństwo za wschodnią granicą. To nie jest czas składania takich wniosków, tylko to jest czas wspólnego zastanowienia się, co zrobić, żeby ten system uszczelnić. Mówicie państwo, że to jest naruszenie art. 133 konstytucji albo art. 146, że prowadzenie polityki zagranicznej należy do rządu. Zaraz, zaraz – przecież marszałek Senatu reprezentuje drugą Izbę. To znaczy, że ma milczeć? Zwróćcie uwagę na zapis. Skoro literalnie trzymacie się zapisu konstytucji, to do każdej wypowiedzi w obszarze polityki zagranicznej powinna być uchwała Rady Ministrów. To w oparciu o co wiceprezes Rady Ministrów Jarosław Kaczyński mówił w Kijowie, że on tu będzie siły pokojowe… [[Sygnał timera]] …ONZ wprowadzał, które zbrojnie będą wprowadzać ten pokój? No, zastanówcie się, o czym mówicie. Ten zapis jest pewnym wskazaniem kierunkowym. Marszałek Senatu nie podejmuje decyzji, za to reprezentuje naszą Izbę… [[Panie Senatorze…]] …i ma nie tylko takie prawo, ale taki także obowiązek. Wspólnie odrzućmy ten wniosek i przystąpmy do tego, co najważniejsze, czyli do tego, jak uderzyć w rosyjskiego agresora, żeby nie miał pieniędzy na to, aby prowadzić dalej agresję na Ukrainę. [[Oklaski]]
ParlaMint-PL_2020-01-15-senat-03-1.u176	Bardzo proszę, Panowie. Naprawdę pozwalaliśmy na dość dużą swobodę obu stronom tej Izby, ale bardzo proszę o trzymanie się reguł. Bardzo bym też prosił pana senatora o nie tę formę polemiki. Ja będę pozwalał na zadawanie dodatkowych pytań, ponieważ taka jest praktyka. Na pewno nikomu nie odmówię tego prawa, ale bardzo bym prosił o przestrzeganie reguł. Bardzo proszę. Czy pani senator ma jeszcze coś do dodania? Dziękuję. Dziękuję bardzo. Pan senator Marcin Bosacki. Bardzo proszę.
ParlaMint-PL_2018-10-25-senat-66-2.u228	Ja się cieszę, że słyszę taką propozycję z wewnątrz parlamentu, bo to świadczy o tym, że taka refleksja się pojawia również tutaj, może szczególnie w Senacie. A najwięcej takich zachowań, powiedziałabym, impulsywnych obserwuje się w Sejmie. Oczywiście, że jest to problem, ale myślę też, że warto uświadamiać dzieci i młodzież przy okazji lekcji wiedzy o społeczeństwie, na czym polega działalność polityczna, jakie mechanizmy za tym się kryją – tak? – i na czym w ogóle polega system rządzenia. Myślę, że to też jest coś, co dzieciom trzeba pokazywać. Także to, jakie zagrożenia są z tym związane. Na pewno w wielu przypadkach nie jest to budujący przykład. Ja mogę tylko podzielać to ubolewanie.
ParlaMint-PL_2022-06-09-senat-44-2.u172	Panie Marszałku! Wysoka Izbo! Osobiście ubolewam nad tym, że w czasie prac nad 2 ostatnimi punktami nie ma przedstawicieli rządu. Nie chciałem składać wniosków formalnych o zarządzenie przerwy po to, aby ministrowie mogli odpowiedzieć na pytania senatorów. Myślę, że w przypadku tego punktu szczególnie istotna byłaby obecność upełnomocnionego przedstawiciela rządu, ponieważ mamy do czynienia z inwestycją, która wzbudza duże kontrowersje i zastrzeżenia zarówno od strony makroekonomicznej, ekonomicznej, jak i od strony społecznej – i o tym za chwilę będę chciał powiedzieć. Ja rozumiem, że ministrowie biorą teraz udział w głosowaniach, które odbywają się w Sejmie, ale – tu zwracam się do pana marszałka – może w takim razie można było zmienić kolejność rozpatrywania punktów, bo mamy chociażby inicjatywę o adwokaturze, i być może wtedy byłaby możliwość, aby minister reprezentujący rząd był obecny w czasie prac nad tak ważnym punktem. Ja nie wiem, jak państwo senatorowie, ale ja do swojej skrzynki mailowej otrzymałem protesty od mieszkańców różnych gmin w Polsce zaniepokojonych wszystkim tym, co się wiąże z CPK. Tu nie chodzi nawet o sam Centralny Port Komunikacyjny, gminę Baranów – chociaż tam też, o ile wiem, są protesty – ale przede wszystkim o przebiegi kolei dużych prędkości, które są planowane wraz z tą inwestycją, i sposób załatwiania przez administrację rządową czy publiczną tych spraw, reagowania na niepokoje i wątpliwości mieszkańców. Dostałem opis różnych spotkań, zebrań, na których byli obecni przedstawiciele władz. Wiele osób było po prostu oburzonych arogancją przedstawicieli władz i niezrozumieniem ich osobistego dramatu, ponieważ łatwo się stawia kreski na mapie, projektując przebieg danej trasy, ale jeżeli ta trasa przechodzi przez osiedla – a często mamy do czynienia z taką sytuacją i koniecznością wyburzenia domu, wywłaszczenia osób, dla których dom jest, można powiedzieć, osiągnięciem życia, ważnym elementem poczucia bezpieczeństwa… Wysoka Izbo, to jest kwestia, która moim zdaniem wymaga jakiegoś systemowego rozwiązania. Wiem, że projektowane są pewne rozwiązania, że próbuje się uspokajać mieszkańców, mówiąc, że poziom odszkodowań będzie wyższy od wartości rynkowej, bo i takie głosy w tej sprawie się pojawiają. Jednak uważam, że szkoda, iż Wysoka Izba właśnie przy okazji nowelizacji ustawy o działach nie mogła panu ministrowi zadać konkretnych pytań, dotyczących tego wymiaru społecznego, bo sądzę, że przynajmniej połowa senatorów na tej sali w swoich okręgach wyborczych ma jakieś elementy związane z Centralnym Portem Komunikacyjnym i spotyka się z protestami w tej sprawie. Mogę powiedzieć, że np. na Mazowszu 10 czerwca o godzinie 17.00 społeczeństwo organizuje protest gmin mazowieckich. Wiem, że na Śląsku są protesty. Osobiście interweniowałem w sprawach gmin podkrakowskich, gdzie ta sprawa wywołała wzburzenie, ponieważ mieszkańcy, którzy przeprowadzili się np. z Krakowa, osiedlili się na podkrakowskich terenach wiejskich, pobudowali domy, chcieli mieć pewien komfort życia, nagle się dowiedzieli, że legalnie wybudowane budynki, w które zainwestowali dorobek swojego życia albo na które wzięli kredyty… że nagle mają być tego wszystkiego pozbawieni. Co więcej, ta arogancja nie polega na tym… Bo ci mieszkańcy często nie podnoszą czegoś takiego, że w ogóle nie należy przeprowadzać zmian infrastrukturalnych – mówię to, żebyśmy się dobrze zrozumieli. Chodzi o pewien balans interesu społecznego, szeroko rozumianego, i w ogóle o możliwości rozwoju infrastruktury komunikacyjnej w nowoczesnym państwie. Takie spory zawsze się będą pojawiały, a problem dotyczy tego, w jaki sposób one będą załatwiane. Chodzi o to, aby nie było poczucia krzywdy, poczucia, że pozbawia się jakąś grupę ludzi, która jest w mniejszości wobec całego społeczeństwa… Bo oczywiście liczba tych protestujących wobec 35 czy 36 milionów obywateli Polski procentowo nie jest gigantyczna, więc może ktoś myśli: a niech sobie tam protestują, pokrzyczą i to się skończy, a my będziemy dalej robić swoje. Jednak to jest problem, który moim zdaniem wymaga refleksji, pogłębionej refleksji nad tym, jak te kwestie, te problemy rozwiązywać. I uważam, że przy okazji takich inwestycji należy też uspokoić opinię publiczną. A to jest również w interesie obozu rządzącego, ponieważ w tej sytuacji podkrakowskiej dotknęło to akurat osoby, których część jest zwolennikami Prawa i Sprawiedliwości. I jedna z nich powiedziała mi: nigdy w życiu nie będę już głosował – czy głosowała – na Prawo i Sprawiedliwość. A jak wiemy, w samym Krakowie, jeżeli chodzi o poparcie dla obozu rządzącego, to ono nie jest takie jak przeciętna w kraju, jest znacznie niższe. Tak więc obóz rządzący przez pewną arogancję władzy sam sobie szkodzi w tym zakresie. Wystawia też sobie nie najlepsze świadectwo, prezentując nieumiejętność profesjonalnego rozwiązywania konfliktów społecznych na tym tle. Dziękuję.
ParlaMint-PL_2016-07-20-sejm-23-2.u101	Bardzo dziękuję panu ministrowi. Kolejno w imieniu rządu wystąpi sekretarz stanu w Ministerstwie Infrastruktury i Budownictwa pan Kazimierz Smoliński. Bardzo proszę, panie ministrze.
ParlaMint-PL_2016-06-10-sejm-20-3.u88	Panie Marszałku! Panie i Panowie Posłowie! Tak się składa, że zorganizowałem 22 konferencje w swoich zakładach na temat OZE. Sala była pełna zainteresowanych, edukacyjnie, na bazie posiadanych mikroinstalacji 40 kW i jednej 0,9 MW. Przedłożyłem prelegentom nasze, powiedzmy, wypociny w postaci naszej ustawy. Wszyscy jak jeden mąż skrytykowali ją totalnie. [[Głos z sali: Waszej ustawy?]] Ta ustawa miała być nadzieją dla młodych ludzi, którzy rozpoczynają działalność gospodarczą. Jak wygląda Polska na tle Europy, to każdy z nas wie. [[To znaczy znacznie lepiej.]] Chcę powiedzieć, proszę państwa, że to będzie za chwilę - bo przecież macie państwo większość - dramat w naszym kraju [[Dzwonek]] i poniesiecie państwo tego konsekwencje, i to duże konsekwencje. [[Grozisz?]] To nas cofa w Europie o pół wieku. Dziękuję bardzo. [[Oklaski]] [[Trochę się zawiodłem.]]
ParlaMint-PL_2019-01-16-sejm-76-1.u46	Pani Marszałek! Wysoka Izbo! Należy kontynuować prace nad tym projektem, aby to prawo było zgodne z dyrektywami Unii Europejskiej, niemniej jednak należy doprecyzować niektóre zapisy w taki sposób, abyśmy mogli dobrze wykorzystać potencjał Internetu. Celem projektu ustawy, nad którym procedujemy, jest to, aby zapanował ład w gospodarce częstotliwościami. Bez wątpienia proponowane przepisy są niezbędne dla rozwoju sieci i te regulacje wymagają nowelizacji. Pani minister, chciałabym się dowiedzieć, czy prace dotyczące pasma 700 MHz są już na etapie zawartych uzgodnień, porozumień. Interesują mnie też skutki finansowe. Czy dokonano wyliczeń, przeprowadzono symulacje, które wskazują, jakie będą koszty finansowe? [[Dzwonek]] Dziękuję bardzo.
ParlaMint-PL_2016-09-22-sejm-26-2.u558	Bardzo dziękuję. Pan poseł Rafał Weber, klub Prawo i Sprawiedliwość, kolejne pytanie. Nie ma pana... O, przepraszam. Chciałam panu udzielić drugi raz głosu. [[A to jeszcze raz.]] Kończy nam się... To pewnie dlatego. Jan Mosiński, również klub Prawo i Sprawiedliwość. Bardzo proszę.
ParlaMint-PL_2020-06-02-sejm-12-3.u37	Dziękuję. Pani Marszałek! Szanowni Państwo! To jest chyba jedna z najistotniejszych poprawek. Rzeczywiście jest tak, jak mówił poseł Czarnek, że w Senacie udało się w pewnych sprawach wypracować porozumienie. Wydaje się, że to, co przyjął Sejm, czyli regulacja, która pozwala wpływać na tryb wyborczy jednemu politykowi - ja tutaj abstrahuję od pana ministra Szumowskiego i jego bieżących problemów, to nie o to chodzi, ale jeden polityk swoją decyzją może kształtować tryb wyborów - to nie jest najlepszy pomysł. Wy będziecie mieli problemy. To, co zaproponował Senat, pozwala zainicjować ministrowi zdrowia ten proces, ale pozostawia go w rękach Państwowej Komisji Wyborczej. Apeluję do większości parlamentarnej o to, żebyście poważnie rozpatrzyli tę poprawkę i ją przyjęli. Jeżeli to zostanie w Państwowej Komisji Wyborczej i jeżeli jeszcze pani marszałek będzie tak miła i dzisiaj na tej sali przy okazji procedowania poda najważniejsze terminy, tzn. na kiedy ma zamiar ogłosić wybory... I co jeszcze? ...jaki będzie czas na zgłoszenie kandydata, to możemy stąd wyjść naprawdę w atmosferze porozumienia i świadomości (Dzwonek), że chcemy te wybory przeprowadzić uczciwie. Dziękuję bardzo. Atmosfera może być dobra, a przecież dobrą atmosferę lubimy wszyscy, prawda? [[Oklaski]]
ParlaMint-PL_2019-10-16-sejm-86-3.u61	Bardzo dziękuję panu posłowi. I zapraszam pana posła Jerzego Meysztowicza, który przedstawi wystąpienie w imieniu klubu Platforma Obywatelska - Koalicja Obywatelska. Bardzo proszę, panie pośle.
ParlaMint-PL_2020-04-08-sejm-09-5.u38	Dziękuję. Komisja wnosi o uchwalenie projektu ustawy z druku nr 332. Komisja przedstawia również wnioski mniejszości, a także w dodatkowym sprawozdaniu poprawki. Nad tymi propozycjami głosować będziemy w pierwszej kolejności. Pan poseł Władysław Kosiniak-Kamysz. Bardzo proszę.
ParlaMint-PL_2022-02-08-sejm-48-1.u113	Pani Marszałek! Panie Ministrze! Wysoka Izbo! Mam pytanie do pana ministra. Ponieważ naszą dyskusję, naszą debatę przynajmniej w tym momencie ogląda ponad 1 tys. osób na YouTube, ponadto oglądają to też osoby, które odtwarzają nasze posiedzenie na stronach Sejmu, bardzo bym prosiła, żeby pan minister wytłumaczył polskim pacjentom, dlaczego terapia marihuaną medyczną nie jest w polskim systemie prawnym możliwa do zrefundowania. Dlaczego państwo nie chcieliście się zgodzić na poprawkę, którą zgłosiłyśmy z posłanką Zawiszą na posiedzeniu Komisji Zdrowia? Wydaje mi się że polscy pacjenci mają prawo wiedzieć, dlaczego oni, osoby, które chorują na padaczkę lekooporną, pacjenci onkologiczni, którzy mierzą się z olbrzymim cierpieniem, są pozbawieni wsparcia w postaci refundacji ze strony państwa. Jeżeli pan minister nie odpowie dzisiaj na sali, bardzo proszę o odpowiedź na piśmie. Dziękuję. [[Oklaski]]
ParlaMint-PL_2018-10-02-sejm-69-1.u320	Sporządzona w Strasburgu 2 października 1992 r. Europejska konwencja o koprodukcji filmowej została przyjęta i ratyfikowana przez Rzeczpospolitą Polską w grudniu 2002 r. i weszła w życie 1 marca 2003 r. Zmiana tej konwencji, która nie dotyczy jej podstawowych zasad, okazała się konieczna ze względu na dynamiczny rozwój nowoczesnych technologii, pogłębiające się różnice w systemach finansowania produkcji w krajach europejskich oraz ekonomiczne i finansowe zmiany, jakie zaszły w ciągu ostatnich 25 lat w sektorze audiowizualnym. Intencją było także uniknięcie rozbieżności w interpretacji konwencji przez instytucje odpowiedzialne za przyznawanie statusu koprodukcji w poszczególnych państwach ją stosujących. Zauważalny też trend do włączania w koprodukcje producentów z państw pozaeuropejskich spowodował potrzebę zmiany postanowień konwencji w celu zrównania na jej gruncie sytuacji prawnej producentów z krajów pozaeuropejskich z producentami z państw członków Rady Europy. Klub Parlamentarny Prawo i Sprawiedliwość będzie głosował za przyjęciem ustawy.
ParlaMint-PL_2020-04-29-sejm-11-1.u202	Dziękuję bardzo, panie pośle. Stanowisko Klubu Parlamentarnego Koalicja Obywatelska przedstawi Wysokiej Izbie pan poseł Waldemar Sługocki. Bardzo proszę.
ParlaMint-PL_2020-04-30-sejm-11-2.u57	Panie Marszałku! Wysoka Izbo! Mam wrażenie, że państwo, wygłaszając te oświadczenia, nie liczycie na żadną dyskusję, nie liczycie na to, żeby uzyskać jakiekolwiek odpowiedzi. Raczej to był taki popis - mniej lub bardziej udany, to już zostawmy - retoryczny. I tak naprawdę tylko o to chodzi. Mam wrażenie, że niektórzy zadają pytania czy też próbują zadawać pytania, ograniczając się jedynie do ilości stron, i to jeszcze licząc uzasadnienie razem z przepisami. Uzasadnienie jest rzeczywiście dość obszerne, no ale właśnie po to, by objaśnić wszystkie przepisy. Nie są w nim zawarte nowe regulacje. To także tłumaczyłem od początku. Przecież w tym trybie, w którym pracujemy, który z tego nie wynika, nie jesteśmy w stanie w tym momencie przeprowadzić 15, 20 czy 40 ustaw. Są robione, uwzględnione niektóre drobne rzeczy, są wydłużane terminy dla obywateli do składania różnego rodzaju oświadczeń, dla przedsiębiorców. Ktoś wymieniał nazwy ustaw i ktoś powie, że to nie ma z tym nic wspólnego. No ma. To są pewnie w niektórych przypadkach drobne, ale ważne zmiany czy ułatwienia. Wczoraj, przedstawiając ten projekt, zaprezentowałem po 10 najważniejszych zmian dla obywateli i dla przedsiębiorców. Krytykowana jest nawet i była zwalczana bardzo mocno kwestia zapisów antylichwiarskich, które - jak niektórzy z państwa twierdzili - nie mają nic wspólnego z obecną sytuacją. Mówicie, że te sprawy nie mają z tym nic wspólnego i padają pytania o np. instytuty Pileckiego. Tylko że wczoraj obszernie w komisji wyjaśnialiśmy, jakie mają związki, że np. oddział instytutu w Berlinie właśnie przez pandemię koronawirusa ma problem, żeby skutecznie funkcjonować. Oczywiście przy złej woli albo jeżeli nie jest się zainteresowanym pracą w komisji, tylko tym, żeby wyjść i coś powiedzieć, można tak do tej sprawy podchodzić. Wysoka Izbo! No a pomysł 2600 zł dla wszystkich bezrobotnych to jest tak naprawdę pomysł i zachęta do tego - jak rozumiem - żeby pracodawcy zwalniali ludzi z pracy? Jeżeli być na bezrobotnym i mieć minimalną płacę, to jest jedyna ku temu zachęta. Nie, my chcemy ratować miejsca pracy. Te 100 mld zł dla firm, ta tarcza finansowa, która wchodzi, to jest rzecz, która ma ratować polskie firmy, ma dać subwencje, umarzalne pożyczki do 75% i ma zapewnić powiązanie z ochroną miejsc pracy. To jest naszym celem, a nie to, żeby zachęcać pracodawców do zwalniania ludzi. No to jest rzeczywiście zupełnie odmienna filozofia od naszej. Jeżeli mógłbym prosić pana ministra o rozwianie wątpliwości... Warto dać odpowiedź na pytanie, które padło odnośnie do Karty Nauczyciela. Rzeczywiście byłoby najlepiej, gdyby padła ona ze strony ministra edukacji narodowej. Bardzo bym o to prosił.
ParlaMint-PL_2015-12-22-sejm-06-2.u170	Dziękuję. Zarządzam przerwę do godz. 15. [[Przerwa w posiedzeniu od godz. 13 min 02 do godz. 15 min 03]] Wznawiam obrady. Przystępujemy do rozpatrzenia punktu 10. porządku dziennego: Sprawozdanie Komisji Kultury i Środków Przekazu o poselskim projekcie uchwały w sprawie ustanowienia roku 2016 Rokiem Henryka Sienkiewicza (druki nr 33 i 58). Proszę panią poseł Elżbietę Kruk o przedstawienie sprawozdania komisji.
ParlaMint-PL_2018-12-05-sejm-73-1.u145	Pani Marszałek! Wysoka Izbo! Przedstawiam stanowisko Klubu Poselskiego Kukiz’15 w sprawie projektu ustawy zawartego w drukach nr 3024 i 3055. Procedowany projekt ustawy uzupełnia ustawę z 18 października 2006 r. Ta kolejna zmiana ustawodawstwa lustracyjnego pokazuje jednak, że prawo w tym zakresie wymaga dopracowania i ujednolicenia. Ustawa jest oczywista. Uchwalenie w 2017 r. ustawy o związku metropolitalnym wymagało uzupełnienia obowiązujących procedur lustracyjnych w zakresie tej formy związku samorządowego. Gdybyśmy nie uchwalili zmiany, to ta forma samorządu jako jedyna w Polsce pozostałaby poza działaniem ustawodawstwa lustracyjnego. Ustawa ma charakter generalny, gdyż potencjalnie może być również stosowana w przyszłości, gdyby tego typu związki zostały ustanowione. Problem polega na tym, że przygotowujemy takie ustawy lustracyjne w odniesieniu do konkretnych obszarów, uzupełniamy prawo, które powinno mieć charakter generalny, a należałoby przede wszystkim zmienić całą ustawę lustracyjną. Pierwsza sprawa, o którą dopominam się od początku tej kadencji, gdy mowa jest o sprawie lustracji, to sprawa dotycząca stanowisk i grup osób objętych obowiązkiem ujawniania faktu powiązań z komunistycznymi służbami bezpieczeństwa. Od początku uchwalenia w Polsce prawa lustracyjnego krąg ten był zbyt wąski, patrząc nań pod względem bezpieczeństwa wewnętrznego i zewnętrznego Polski. Jeśli chodzi o bezpieczeństwo zewnętrzne, trzeba mieć świadomość, że osoby, co do których są dokumenty, głównie przechowywane w materiałach służb obcych, dotyczące wrażliwych sfer ich życia, ich preferencji obyczajowych, mogą być - chodzi tu o osoby sprawujące ważne funkcje publiczne, ale także obecne w różnego rodzaju spółkach Skarbu Państwa i innych obszarach życia publicznego - szantażowane, a przez to mogą być w sposób oczywisty nielojalne wobec państwa polskiego. Nikogo co do tego nie trzeba przekonywać. Jeśli chodzi o bezpieczeństwo wewnętrzne państwa polskiego, to powszechnie wiadomo, że liczni funkcjonariusze i współpracownicy służb reżimu komunistycznego stworzyli szereg struktur przestępczości zorganizowanej, uczestniczyli w różnego rodzaju grupach mających wręcz charakter mafijny. Państwu i społeczeństwu przyniosło to, a być może nadal w niektórych przypadkach przynosi, wiele szkód politycznych i ekonomicznych. Nadal nie pozbyto się tajnych współpracowników i pracowników aparatu bezpieczeństwa Polski Ludowej z tak wrażliwych dziedzin życia publicznego, jak banki, energetyka, telekomunikacja czy cyfryzacja. Drugi aspekt dotyczy funkcjonowania procedur lustracyjnych. Obecnie obowiązujące prawo w tym zakresie jest trudne do egzekwowania. Poza sprawą bezpośredniego zaangażowania w aparat bezpieczeństwa Polski Ludowej, czyli pracy dla niej, trudno jest udowodnić, by dana osoba rzeczywiście współpracowała, bowiem przesłanki przyjęte przez wyroki Trybunału Konstytucyjnego w praktyce uniemożliwiają uznanie kogoś za tajnego współpracownika służb bezpieczeństwa Polski Ludowej, te osoby zaś wykorzystują to np. do lansowania nieprawdziwych narracji i zakłamywania naszej najnowszej historii, relatywizują zagrożenie wynikające z tego, że nie zostały rozliczone komunistyczne organy bezpieczeństwa. Byli funkcjonariusze i agenci komunistycznej bezpieki w wielu środowiskach nadal odgrywają ważną rolę, odgrywają ją w życiu publicznym albo też, mając świadomość swej niegodziwości z czasów Polski Ludowej, bezczelnie uważają, że ich postawa zasługuje na uznanie i przywileje. Należałoby się zastanowić nad przyjęciem ustawy lustracyjnej na wzór ustawy niemieckiej, tak aby jednoznacznie objęła wszystkie osoby pracujące i działające w sektorze publicznym. Wtedy wprowadzanie zmian do ustawy nie byłoby konieczne, gdyż w sposób automatyczny wszystkie powstające struktury administracji czy władzy publicznej taką ustawą byłyby objęte. Należałoby też iść dalej w ślad za Niemcami. Trzeba byłoby działanie tak skonstruowanych procedur lustracyjnych przedłużyć przynajmniej do 2030 r., kiedy to nawet najmłodsze osoby mogące mieć powiązania z komunistycznymi organami bezpieczeństwa osiągnęłyby już wiek emerytalny i nie mogłyby wywierać żadnego bezpośredniego wpływu na życie publiczne. [[Dzwonek]] Klub Kukiz’15, mając na uwadze charakter tej ustawy, opowiada się jednak za jej przyjęciem. [[Oklaski]]
ParlaMint-PL_2022-05-25-sejm-55-1.u155	Pani Marszałek! Pytam premiera jako obrońca represjonowanych w stanie wojennym, konstytucjonalista: Kiedy wreszcie podjęte zostaną prawdziwe kroki w celu powrotu polskiego wymiaru sprawiedliwości do standardów Unii Europejskiej, której traktaty założycielskie oparte są na tożsamych z naszą konstytucją fundamentach, wartościach, niezależności sądów, niezawisłości sędziów? [[Głos z sali: Przecież są niezależne.]] Przypomnę, że w październiku 2021 r. obecna neo-KRS została po latach zawieszenia wykluczona z Europejskiej Sieci Rad Sądownictwa. [[Głos z sali: Bo nakłamaliście.]] W tym wymiarze jesteśmy już poza Unią Europejską. Kiedy minister Ziobro przestanie oszukiwać Polaków, że istnieje jakiś spór prawny? Wszystkie gremia naukowe, zawodowe i prawnicze w Polsce, wszystkie, podkreślam, jednoznacznie akceptująco wypowiedziały się odnośnie do orzeczeń TSUE. Także według wybitnych europejskich ekspertów, w tym z Wielkiej Brytanii (Dzwonek), nieprawdziwe są opinie ministra Ziobry, że jego reformy oparte są na wzorcach Unii Europejskiej. Gros ekspertów wprost wskazuje, że oparto się na wzorach wschodnich Putina, Erdo?ana. Fakt, że niektóre elementy zaczerpnięto wybiórczo z ustawodawstw zachodnich, nie czynią ich praworządnymi. Szczytem hipokryzji - ostatnie zdanie - jest powoływanie się na konstytucję przez tych, którzy ją wielokrotnie łamali. To właśnie z naszego najwyższego prawa, konstytucji, wynika obowiązek przestrzegania traktatów, art. 9, z pierwszeństwem prawa unijnego w przypadku kolizji z ustawami. [[Oklaski]]
ParlaMint-PL_2017-12-12-senat-52-1.u123	Panie Senatorze… [[Dziękuję bardzo.]] Jeszcze pan senator Jerzy Wcisła i poprosimy o odpowiedź. Chyba że do senatora Rulewskiego… [[Nie, do pana senatora Ambrozika.]] To proszę bardzo.
ParlaMint-PL_2019-03-20-senat-75-1.u58	Panie Marszałku, Panie Senatorze, ja muszę powiedzieć, że jeżeli chodzi o ewentualne zastrzeżenia co do harmonogramu tej inwestycji, to one powinny być kierowane do mnie i do Gaz-Systemu, czy do Gaz-Systemu i do mnie, a nie do PGNiG. Ja nie nadzoruję PGNiG, ja nadzoruję Gaz-System. PGNiG jest tutaj, jak to się mówi w slangu gazowym, shipperem, czyli dostawcą gazu, podpisuje kontrakty, PGNiG jest po stronie, że tak powiem, konsumenta infrastruktury i wykonuje swoje obowiązki, tak mogę powiedzieć. Jeżeli chodzi natomiast o harmonogram, który założyliśmy i który jest dotrzymywany, inwestycja się toczy według niego, to muszę powiedzieć panu senatorowi z żalem, że tego się skrócić nie dało. My przystąpiliśmy do tego 3,5 roku temu, zaraz po wyborach, no i pewien czas, choć nie bardzo długi, musieliśmy poświęcić na to, żeby przekonać naszych obecnych partnerów w Danii i Norwegii o tym, że strona polska tym razem podchodzi do kwestii poważnie. Ja jestem akurat tym człowiekiem, który – niektórzy z państwa pewnie to wiedzą – już trzeci raz, że tak powiem, realizuje podobny projekt. Dwa razy się to nie udało. Za pierwszym razem po prostu doszedł do władzy SLD, który rozmontował wszystko, co było już gotowe; to był 2001 r. W obecnym przypadku jest tak, że, jak mówię, śmiem twierdzić, że jesteśmy na bardzo dobrej drodze do ukończenia tej inwestycji, ukończenia jej w roku 2022. Ja mogę tutaj tylko tyle powiedzieć, że Polska się zmieniła, przez 25 lat Polska się zmieniła. Miarą zmiany i głębokości transformacji politycznej w Polsce jest m.in. to, że w 2001 r. doszła do władzy postkomunistyczna partia, która rozmontowała ten kontrakt, i tej partii w Sejmie dzisiaj nie ma. Dziękuję bardzo.
ParlaMint-PL_2016-01-13-senat-08-1.u63	Dziękuję. Czy wszyscy państwo senatorowie oddali głos? [[Rozmowy na sali]] Dziękuję. Proszę teraz senatorów sekretarzy o obliczenie głosów i sporządzenie protokołu głosowania tajnego. Zarządzam przerwę w obradach do godziny 13.20. [[Przerwa w obradach od godziny 13 minut 03 do godziny 13 minut 23]] Wznawiam obrady. Proszę o zajęcie miejsc. Protokół głosowania tajnego z dnia 13 stycznia 2016 r. w sprawie powołania członków Rady Polityki Pieniężnej. Wyznaczeni przez marszałka Senatu do przeprowadzenia głosowania tajnego sekretarze Senatu: senator Rafał Ambrozik, senator Aleksander Szwed i senator Jerzy Wcisła, stwierdzają, że w głosowaniu tajnym w sprawie powołania członków Rady Polityki Pieniężnej oddano 86 głosów, w tym głosów ważnych –86. Wymagana bezwzględna większość wynosi 44. Za kandydaturą Marka Chrzanowskiego głosowało 55 senatorów, za kandydaturą Marka Dąbrowskiego głosowało 30 senatorów, za kandydaturą Eugeniusza Gatnara głosowało 61 senatorów, za kandydaturą Jerzego Janusza Kropiwnickiego głosowało 64 senatorów. [[Oklaski]] Wymaganą bezwzględną liczbę głosów uzyskali panowie Marek Chrzanowski, Eugeniusz Gatnar oraz Jerzy Janusz Kropiwnicki. [[Oklaski]] Wobec wyników głosowania stwierdzam, że Senat podjął uchwałę w sprawie powołania członków Rady Polityki Pieniężnej. Senat powołał w skład Rady Polityki Pieniężnej pana Marka Chrzanowskiego, pana Eugeniusza Gatnara oraz pana Jerzego Janusza Kropiwnickiego. Proszę powołanych przez Senat członków Rady Polityki Pieniężnej o podejście do stołu prezydialnego. Chciałbym wręczyć panom uchwałę Senatu. [[Oklaski]] Następnie przystąpimy do kolejnego punktu porządku obrad, w którym złożą panowie przysięgę zgodnie z ustawą o Narodowym Banku Polskim. [[Rozmowy na sali]] Przystępujemy do rozpatrzenia punktu drugiego porządku obrad: złożenie przysięgi przez powołanych przez Senat członków Rady Polityki Pieniężnej. Zgodnie z ustawą o Narodowym Banku Polskim członkowie rady przed objęciem obowiązków w radzie składają przysięgę przed organem powołującym. Przysięga może być złożona z dodaniem słów: „Tak mi dopomóż Bóg”. Senat powołał w skład Rady Polityki Pieniężnej pana Marka Chrzanowskiego, pana Eugeniusza Gatnara oraz pana Jerzego Janusza Kropiwnickiego. Proszę wszystkich o powstanie. [[Wszyscy wstają]] Proszę członka Rady Polityki Pieniężnej, pana Marka Chrzanowskiego, o podejście do mównicy i złożenie przysięgi.
ParlaMint-PL_2016-06-08-senat-19-1.u141	Bardzo dziękuję, Panie Senatorze. I proszę sprawozdawcę Komisji Gospodarki Narodowej i Innowacyjności oraz Komisji Rodziny, Polityki Senioralnej i Społecznej, senatora Aleksandra Szweda, o przedstawienie sprawozdania komisji.
ParlaMint-PL_2020-02-05-senat-04-1.u146	Jeśli chodzi o kwestię związaną z Komisją Nadzoru Finansowego, to sprawa jest następująca. Otóż analizy związane z funkcjonowaniem KNF trwają i to jest kompetencja Kancelarii Prezesa Rady Ministrów. Warto pamiętać, że Komisja Nadzoru Finansowego jest instytucją niezależną, funkcjonującą w taki sposób, że przewodniczący jest powoływany na nieodwoływalną kadencję. W związku z tym nie ma bezpośredniego nadzoru w takim znaczeniu, w jakim minister finansów nadzoruje urząd skarbowy. Tak? Jest to nadzór o charakterze bardziej finansowym niż merytorycznym. Chodzi o to, że Komisja Nadzoru Finansowego jest instytucją niezależną, co wynika z regulacji prawnych. Komisja nadzoru tak jak bank centralny powinna być instytucją, która powinna podejmować suwerenne decyzje, oczywiście w granicach prawa. Jeżeli dochodzi do złamania prawa, to oczywiście powinny być wyciągane konsekwencje – jak rozumiem, taką jest decyzja o wszczęciu postępowania w tym zakresie przez prokuraturę – i powinno być wszczęte postępowanie, które ma wyjaśnić nieprawidłowości. Generalnie nie ma takiej praktyki, jakby nie ma takiej formuły prawnej, żeby oceniać funkcjonowanie KNF z punktu widzenia postępowania zgodnego z prawem w sposób inny niż naturalny, jakim jest postępowanie prokuratury, gdy dochodzi do złamania prawa. Jest też oczywiście NIK. I tutaj mam pełne uznanie dla Najwyższej Izby Kontroli w związku z tym, że podjęła próbę oceny… Oczywiście z tą oceną warto dyskutować, zastanowić się nad tym, jakie wyciągnięto wnioski, ale sam fakt ogromnej pracy ze strony kontrolerów… To jest kompetencja Najwyższej Izby Kontroli – kontrola funkcjonowania organów, stosowania przez te organy praktyki związanej ze stosowaniem prawa, postępowaniem w granicach prawa. W związku z tym ten raport Najwyższej Izby Kontroli jest ważny, bo jest to dobra okazja, żeby się tym zająć. Na pewno wszystkie instytucje, które, można powiedzieć, mają uprawnienia do zastosowania działań – czyli CBA, ABW – podjęły działania. Pytanie… Nie potrafię teraz odpowiedzieć, nie posiadam wiedzy w tym zakresie. Ale fakt nieprawidłowości, które były związane z funkcjonowaniem spółki GetBack w tym zakresie… To ma charakter nieprawidłowości, które wynikają z funkcjonowania na rynku finansowym i w tym sensie jest niezmiernie ważne, aby KNF współpracowała z ABW. Ale pytanie dotyczy tego, jakie są oczekiwania w tym zakresie, jakie powinny być kolejne kroki. To na pewno będzie zweryfikowane. Mogę dopytać?
ParlaMint-PL_2018-02-06-sejm-58-1.u44	Pani Marszałek! Wysoka Izbo! Pani Minister! Te rozwiązania wychodzą naprzeciw postulatom rzecznika praw obywatelskich i bardzo się cieszę, że jest rządowy odzew w postaci zmian w ustawie. Ta nowelizacja ustawy jest bardzo potrzebna, wręcz jest konieczna. Mam pytanie dotyczące narzuconego w ustawie poziomu wykształcenia opiekunów zatrudnionych w takiej placówce - wykształcenia średniego. Są doświadczenia wskazujące, że osoby nieposiadające wykształcenia średniego, osoby o wykształceniu niepełnym z przygotowaniem do sprawowania opieki, też są doskonałymi opiekunami osób bezdomnych. A zatem czy musimy w ustawie wskazywać to średnie wykształcenie, ograniczając wielu osobom możliwość pracy socjalnej? Natomiast bardzo nurtuje mnie fakt, że nie wskazano finansowania tworzenia jednostek. [[Dzwonek]]
ParlaMint-PL_2017-12-07-sejm-53-2.u357	Pani Marszałek! Wysoka Izbo! W imieniu klubu Kukiz przedstawiam stanowisko w sprawie rządowego projektu ustawy o zmianie ustawy Kodeks postępowania karnego oraz niektórych innych ustaw. Projekt dotyczy implementacji do polskiego porządku prawnego dyrektywy Parlamentu Europejskiego i Rady nr 2014/41/UE z dnia 3 kwietnia 2014 r. w sprawie europejskiego nakazu dochodzeniowego w sprawach karnych w celu zapewnienia sprawnego i skutecznego systemu wzajemnej pomocy prawnej w sprawach karnych pomiędzy państwami członkowskimi Unii Europejskiej w zakresie czynności dowodowych przez wprowadzenie możliwości wydania europejskiego nakazu dochodzeniowego. Europejski nakaz dochodzeniowy pozwoli sądom i prokuraturom czy innym organom dochodzeniowym na wystąpienie do innego państwa Unii Europejskiej o przeprowadzenie dowodu. Przykładowo nie będzie trzeba sprowadzać świadka do kraju, żeby go przesłuchać. Analogicznie państwa Unii Europejskiej będą mogły występować do Polski o przeprowadzenie dowodu. Europejski nakaz dochodzeniowy będzie mógł być wydawany w celu zabezpieczenia śladów i dowodów przestępstwa przed ich utratą, zniekształceniem lub zniszczeniem. Co niezwykle istotne, europejski nakaz dochodzeniowy będzie mógł zostać wydany jeszcze przed formalnym wszczęciem postępowania przygotowawczego, na etapie postępowania sprawdzającego, a także czynności operacyjno-rozpoznawczych. W toku takich czynności będzie wydawany przez organ je prowadzący i zatwierdzany przez prokuratora. Sąd będzie musiał zatwierdzić europejski nakaz dochodzeniowy, kiedy zgodnie z obowiązującymi przepisami przeprowadzenie czynności dochodzeniowej należeć będzie do kompetencji sądu, chodzi np. o zarządzenie kontroli operacyjnej. Europejski nakaz dochodzeniowy będzie niedopuszczalny, jeśli jego wydania nie wymaga interes wymiaru sprawiedliwości oraz jeśli polskie prawo nie dopuszcza przeprowadzenia lub uzyskania danego dowodu. Jak dotąd istniała dwustopniowa procedura. Państwo najpierw musiało wystąpić z wnioskiem o zabezpieczenie dowodu, a później - z odrębnym wnioskiem o jego przekazanie. Przepisy były skomplikowane, a sama procedura niechętnie stosowana. Zaproponowane rozwiązania w mojej ocenie ułatwią współpracę międzynarodową na płaszczyźnie procesu karnego, co ma ogromne znaczenie w związku z charakterem współczesnej przestępczości, która nie zna barier i ma charakter coraz bardziej transgraniczny. Szybkość karnej reakcji w tej sytuacji odgrywa fundamentalną rolę w skutecznym dochodzeniu praw stron postępowania, a zwłaszcza osób pokrzywdzonych w przestępstwie. Wydaje się, że projekt w znacznym stopniu przybliża realizację tych celów. Dlatego klub Kukiz’15 popiera zmiany w proponowanym kształcie. Dziękuję. [[Oklaski]]
ParlaMint-PL_2020-04-30-sejm-11-2.u197	Panie Marszałku! Panowie Ministrowie!... No, niewielu ich. Panowie Posłowie! Panie Posłanki!... Jakie posłanki? Jestem trochę zdenerwowany, bo niestety muszę się odnieść do skandalicznej wypowiedzi posła Krajewskiego. Już teraz widać, że politykom PSL-u nie zależy na rolnikach, ale tylko na robieniu polityki. Szkoda, że tak się dzieje. Panowie Ministrowie! Dziękuję za przedstawione programy, które są realizowane, szczególnie jeżeli chodzi o nawadnianie terenu. Ten program został już wprowadzony w 2019 r., jednak były pewne obostrzenia formalne i dobrze się stało, że w tej chwili te obostrzenia formalne zostały cofnięte. Są też programy, które przedstawiał minister Gróbarczyk, 150 mln zł na budowę nowych zastawek. Ale, szanowni państwo, myślę, że te programy, tak jak zresztą powiedział minister, będą trwały kilka miesięcy, a słońce, susza... Tak jak widać tutaj u mnie za oknem, słońce świeci bardzo mocno. Jest potrzeba, żeby działania były podejmowane natychmiast. Tak że jest taki pomysł, i zwracali się do mnie z tym rolnicy, żeby w tej chwili na rowach melioracyjnych właśnie wstawiać takie zastawki. Rolnicy wiedzą najlepiej, w którym miejscu zbierze się woda, w którym miejscu jest to najlepiej zrobić. I może w takim trybie awaryjnym, zanim jeszcze ruszą te programy, które mogą potrwać kilka miesięcy, a tak jak mówię, susza jest za oknem, na polach, może by rozważyć taką możliwość. Prosiłbym, żeby panowie ministrowie się do tego odnieśli, żeby bez takich jakichś formalności, w trybie awaryjnym takie zastawki na rowach melioracyjnych stawiać. Dziękuję za uwagę. [[Oklaski]]
ParlaMint-PL_2022-02-16-senat-37-1.u227	Dziękuję za odczytanie ogłoszeń. Zarządzam przerwę do godziny 19.45. Po przerwie odbędą się głosowania. [[Przerwa w obradach od godziny 18 minut 15 do godziny 19 minut 47]]
ParlaMint-PL_2015-11-19-senat-02-2.u11	Panie Marszałku! Panie Ministrze! Mam takie pytanie. Powstanie ministerstwo gospodarki morskiej i żeglugi i do tego ministerstwa zostanie przeniesiona także ta część, która związana była z rybołówstwem w ministerstwie rolnictwa, prawda? I teraz pytanie: czy w związku z tym projekty finansowe, że tak powiem, rybackie, fundusz rybacki itd., będą mogły być kontynuowane bez żadnych zakłóceń, czy też będzie to wymagało jakiejś nowelizacji innych ustaw, które regulowały te sprawy, lub, co też możliwe, jakichś zgód Unii Europejskiej?
ParlaMint-PL_2018-12-28-senat-70-1.u121	Ciepła woda. Odniosę się do ciepłej wody, bo tę kwestię pan senator podnosił. Drodzy Państwo, ta ustawa nie reguluje kwestii ciepłej wody, chociaż ona na pewno ma swoje znaczenie. Jak spojrzeliśmy na to, jak ciepła woda jest taryfikowana czy wyceniana, to okazało się, że w Polsce naprawdę jest to robione w bardzo różny sposób. Ale my ciepłą wodą w tym momencie się nie zajmujemy. To jest ustawa o energii elektrycznej, o cenach energii, a nie o ciepłej wodzie. Na pewno ta ustawa będzie miała tutaj wpływ, bo jeżeli pewne elementy w zakresie ogrzewania będą elektryczne, to i stawka cen energii elektrycznej na pewno będzie miała na to wpływ. Ale nie jest to ustawa o regulowaniu kwestii ciepłej wody w Polsce. Było pytanie, w jaki sposób to będzie regulowane, jeśli chodzi o te ceny, jak umowy będą rozwiązywane. Drodzy Państwo, to nie jest wcale taka prosta sprawa, tzn. umowy nie są jednolite. To nie jest taka kwestia, że można powiedzieć, że one będą w taki jednoznaczny sposób rozwiązywane i tworzone od nowa. W umowach są zawarte pewne warunki i kwestia rozwiązania tych umów to jest kwestia woli stron. I przy każdej takiej umowie jest masa pracy, bardzo dużo pracy. My sobie zdaliśmy z tego sprawę, że to są dziesiątki tysięcy umów, nad którymi trzeba będzie siąść i które ponownie trzeba będzie przeanalizować. Ale uważamy, że sprawa warta jest tego trudu, który jest związany z tym, żeby faktycznie tak się stało. Jeżeli chodzi o dystrybucję, to będą obowiązywały stawki z taryfy dystrybucyjnej, tej z poprzedniego roku, czyli z roku 2018, bo ona jeszcze obowiązuje w tym względzie. Jeżeli chodzi o ceny energii elektrycznej, to w rozporządzeniu – tam państwo macie to zapisane – będą szczegółowe zasady wyznaczania tej ceny, ceny energii elektrycznej. Było pytanie, kto zwalnia uprawnienia do emisji CO₂. Drodzy Państwo, oczywiście jeśli chodzi o źródła finansowania – bo nie ma co ukrywać, że to jest bardzo duży program – to jest to 9 miliardów zł. My oszacowaliśmy, że z niewykorzystanych uprawnień do emisji CO₂ możemy mieć ok. 5 miliardów zł, natomiast zwalnia je Unia Europejska. I żebyśmy to osiągnęli… Przyznam państwu, że było wiele wizyt w Brukseli, wiele rozmów było prowadzonych w sposób bardzo delikatny, żebyśmy to mogli faktycznie uzyskać. Jak już byliśmy pewni, że jest zgoda Unii, że te nasze uprawnienia są włączone do harmonogramu sprzedaży CO₂, dopiero mogliśmy publicznie powiedzieć: tak, mamy pieniądze, stać nas na to, możemy… I zaproponowaliśmy wtedy ten pierwszy wariant, ten wariant z rekompensatami dla gospodarstw domowych oraz dla małych i średnich przedsiębiorstw. Uważaliśmy, że to są 2 kluczowe najbardziej wrażliwe grupy społeczne u nas. Małe i średnie przedsiębiorstwa dlatego, że ważna jest cena i chleba, i tego wszystkiego, co te małe i średnie przedsiębiorstwa produkują. Wtedy nas na to było stać i taki program przygotowaliśmy. Rząd stwierdził, że on jest niewystarczający, że chcemy spojrzeć na to szerzej, więc zaproponowaliśmy szerzej… I to, co dzisiaj państwo macie, to jest właśnie ten wymiar tego szerszego spojrzenia. Ale to oczywiście wiąże się z akcyzą, wiąże się z opłatą przejściową. I dopiero z zasilaniem środkami z tych 2 źródeł zasilania finansowego moglibyśmy sprostać ogarnięciu całego tego programu.
ParlaMint-PL_2018-07-25-senat-64-2.u261	Panie Marszałku! Wysoka Izbo! Nie ulega wątpliwości, że występuje obecnie, ale i w przeszłości występował, bardzo niski poziom realizowania inwestycji publicznych w ramach PPP. Zarówno jednostki samorządu terytorialnego, jak i przedsiębiorcy wielokrotnie podnosili, że w sposób znaczący należy uelastycznić procedurę zawierania umów w ramach partnerstwa publiczno-prywatnego. Mówię te słowa, Panie Ministrze, Państwo Senatorowie, z własnego doświadczenia, gdyż przez wiele lat byłem czynnym przedsiębiorcą budowlanym. Dzisiaj, tak szczerze mówiąc, zazdroszczę jako, że tak powiem, nieczynny przedsiębiorca tym, którzy będą mogli z tego skorzystać, bo widzę tu kilka bardzo korzystnych zmian. Możemy wskazać w tej ustawie wiele przepisów, które w sposób znaczący doprowadzą do uelastycznienia procesu zawierania umów w ramach PPP. Wskażę przykład wprowadzenia możliwości utworzenia partnerstwa na bazie istniejącej spółki podmiotu publicznego. Dotychczas, co muszę przyznać, nie było to możliwe. W tej chwili te ustawy na to pozwalają. Brawo! Dziękuję. Rozumiem, że ustawodawca liczy się z tym, iż przejściowo może nastąpić swoista prywatyzacja określonego sektora, świadczenia usług publicznych. Z całą pewnością tego typu możliwość spowoduje zdecydowane zmniejszenie samych kosztów zawarcia umowy partnerstwa publiczno-prywatnego. My wiele razy jako przedsiębiorcy o to postulowaliśmy, Panie Ministrze. To jest historyczna sprawa i mogę powiedzieć krótko: dziękuję. Samorządy terytorialne znajdą w tej ustawie przepis, który pozwala im zaliczyć dotacje wprost do kosztów inwestycji, co jest istotne z punktu widzenia jednostek samorządu terytorialnego. Ustawa o finansach publicznych zawiera reguły wydatkowe. Art. 142 mówi, że wydatki bieżące nie mogą być większe od wydatków… Tym samym w bardzo wielu jednostkach samorządu terytorialnego brak możliwości zaliczenia bezpośrednio dotacji do wydatków majątkowych powodował, że tego typu procedura przez jednostki samorządu terytorialnego nie była rozważana. Jako były wiceprzewodniczący sejmiku lubuskiego mogę powiedzieć, że wielokrotnie postulowaliśmy… Dziękuję. Jest to dobra ścieżka, która pozwoli samorządom bardziej optymistycznie do tego podejść. W ustawie znajdujemy przepisy wprowadzające możliwość podpisania umowy w formule PPP przez spółkę – to jest bardzo ważne – celowo utworzoną przez przedsiębiorcę, którego oferta została uznana oczywiście za najkorzystniejszą. Uwarunkowane to będzie spełnieniem wielu przesłanek mających chronić interes podmiotu publicznego. Wprowadza się także możliwość, co też trzeba uznać za pozytyw, zmiany postanowień umownych w stosunku do treści oferty, na podstawie której dokonano wyboru partnera prywatnego, i skorelowanie możliwości zmiany umowy z przepisami prawa zamówień publicznych i ustawy o umowie koncesji. Bardzo ważna sprawa, Panie Ministrze. Zgodnie z obecnym stanem prawnym, jeżeli rozpoczęto proces koncesyjny w oparciu o ustawę o koncesji, to nie można było, powiedziałbym, przejść na ustawę o zamówieniach publicznych. Rozwiązanie w tej sprawie naprawdę spowoduje duże ułatwienie w samym procesie zawierania umów. Na zakończenie powiem, że życzyłbym sobie, aby te procedury wyboru partnera prywatnego stały się mniej czasochłonne i kosztochłonne, aby przedsiębiorcy mogli jeszcze łatwiej zawierać umowy w ramach PP. Te zmiany idą w dobrym kierunku, ale to jeszcze na pewno nie koniec i jeszcze dużo pracy przed nami. I coś, Panie Ministrze, już tak naprawdę na zakończenie. Musicie wymyślić coś, dzięki czemu zdejmiecie paraliżujący strach, naprawdę paraliżujący strach z samorządu. Bo, jak powszechnie mówiło się wśród nas, przedsiębiorców, jest jeszcze czwarte „P” – prokurator. I gwarancje w tej sprawie byście państwo musieli jeszcze spowodować w korelacji z samorządami. Myślę, że te inwestycje – a to są ogromne pieniądze, które już są zamrożone – są nieruszane, bo strach paraliżuje i samorząd, i prywatnych przedsiębiorców. Dziękuję za uwagę.
ParlaMint-PL_2021-12-16-senat-34-3.u25	Dziękuję bardzo panu senatorowi. Czy senatorowie wnioskodawcy lub pozostały senator sprawozdawca chcą jeszcze zabrać głos? Przypomnę, że wnioski w trakcie dyskusji zgłosili: pani senator Magdalena Kochan, pan senator Krzysztof Kwiatkowski, pan senator Wojciech Piecha i pan senator Ryszard Majer. Ponadto sprawozdawcą Komisji Rodziny, Polityki Senioralnej i Społecznej był pan senator Ryszard Majer. Przystępujemy do głosowania. W pierwszej kolejności zostanie przeprowadzone głosowanie nad wnioskiem o przyjęcie ustawy bez poprawek, a następnie, w wypadku odrzucenia tego wniosku, nad przedstawionymi poprawkami. Przystępujemy do głosowania nad wnioskiem o przyjęcie ustawy bez poprawek. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 97 senatorów, 3 – za, 94 – przeciw, nikt się nie wstrzymał. [[Głosowanie nr 87]] Wobec odrzucenia wniosku o przyjęcie ustawy bez poprawek przystępujemy do głosowania nad przedstawionymi poprawkami. Poprawka nr 1. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 98 senatorów, 96 – za, 2 – przeciw, nikt się nie wstrzymał. [[Głosowanie nr 88]] Uwaga, nad poprawkami nr 2 i 3 należy głosować łącznie. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 97 senatorów, 51 – za, 46 – przeciw, nikt się nie wstrzymał. [[Głosowanie nr 89]] Poprawka nr 4. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 98 senatorów, 97 – za, 1 – przeciw, nikt się nie wstrzymał. [[Głosowanie nr 90]] Poprawka nr 5. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 97 senatorów, 50 – za, 47 – przeciw, nikt się nie wstrzymał. [[Głosowanie nr 91]] Przystępujemy do głosowania nad podjęciem uchwały w sprawie przyjęcia ustawy w całości ze zmianami wynikającymi z przyjętych poprawek. Kto jest za? Kto jest przeciw? Kto się wstrzymał? Panie Senatorze Brejza, proszę sprawdzić, czy sygnał jest wysłany. Dziękuję. Proszę o podanie wyników głosowania. Głosowało 98 senatorów, wszyscy byli za. [[Głosowanie nr 92]] Wobec wyników głosowania stwierdzam, że Senat podjął uchwałę w sprawie ustawy o dodatku osłonowym. Powracamy do rozpatrywania punktu szesnastego porządku obrad: ustawa o zmianie ustawy o pomocy społecznej. W przerwie w obradach odbyło się posiedzenie Komisji Rodziny, Polityki Senioralnej i Społecznej, która ustosunkowała się do przedstawionych w toku debaty wniosków i przygotowała sprawozdanie w tej sprawie. Znajduje się ono w druku nr 563 Z. Proszę sprawozdawcę, panią senator Magdalenę Kochan, o przedstawienie sprawozdania komisji.
ParlaMint-PL_2015-11-25-sejm-02-1.u204	Panie Marszałku! Panie i Panowie Posłowie! W imieniu wnioskodawców wnoszę o przyjęcie uchwały, że uchwały Sejmu Rzeczypospolitej Polskiej z dnia 8 października 2015 r... [[A może przy pomocy wojska?]] ...wyszczególnione w drukach nr 42–46, a dotyczące wyboru sędziów Trybunału Konstytucyjnego są pozbawione mocy prawnej. [[Noc listopadowa.]] [[Hańba!]] [[Mamy doświadczenie w takich sprawach.]] W dniu 8 października 2015 r. Sejm Rzeczypospolitej Polskiej przeprowadził głosowanie nad pięcioma kandydatami na sędziego Trybunału Konstytucyjnego zgłoszonymi przez Prezydium Sejmu. Efektem głosowania były uchwały publikowane w Monitorze Polskim z dnia 23 października 2015 r. pod numerami pozycji od 1038 do 1042. Otóż okazuje się, że Sejm Rzeczypospolitej Polskiej VII kadencji, działając w sprawach wyboru sędziów Trybunału Konstytucyjnego, dopuścił się szeregu uchybień proceduralnych. Tych zarzutów proceduralnych jest wiele i mają one rażący zakres. [[Coś takiego. Kto to mówi?]] [[Na przykład?]] Znajdujemy tu wady na etapie zgłaszania wniosku, procedowania czy wreszcie wątpliwe prawnie oczekiwanie finalizacji działań Sejmu VII kadencji przez Sejm VIII kadencji. [[Głos z sali: Dlaczego?]] Te wady procedowania ujawnili powszechnie szanowani profesorowie prawa konstytucyjnego wiodących ośrodków uniwersyteckich w Polsce. [[Głos z sali: Jacy?]] [[Czyli?]] Ich opinie sporządzone na zlecenie Sejmu Rzeczypospolitej Polskiej zostały klubom dostarczone. [[Poseł Iwona Śledzińska-Katarasińska: Kiedy?]] [[Głos z sali: Nie.]] Są na stronie internetowej Sejmu Rzeczypospolitej Polskiej, są ogólnie dostępnymi dokumentami. [[Poruszenie na sali, oklaski]] [[Głos z sali: To jest wykładnia prawa?]] Nawiasem mówiąc, dodam również to, że w dniu dzisiejszym na specjalnie zwołanej konferencji prasowej, ze względu na oczekiwania mediów, szeroko prezentowałem wspomniane przeze mnie opinie konstytucjonalistów. [[Wstyd po prostu!]] Z przykrością stwierdzam, że media nie pokazały ani jednego fragmentu prezentacji. [[Ooo!]] [[Głos z sali: Zmienić media.]] [[Głos z sali: Telewizja sama pokazała.]] Mamy do czynienia z manipulacją [[Gwar na sali, dzwonek]] polegającą na tym, aby obywatele Rzeczypospolitej Polskiej... [[Po co nam media?]] ...nie wiedzieli, jaki jest stan rzeczy. [[Zmienić media.]] Podobnie również w sposób wybiórczy transmitowano wystąpienia w tutejszym parlamencie, jakie miały miejsce przed tygodniem. [[A Telewizja Trwam?]] Nie prezentowano wystąpień wskazujących na niekonstytucyjność rozwiązań zaskarżonej ustawy, natomiast prezentowano wystąpienia tylko tych, którzy byli przeciwni temu. [[Głos z sali: Zmienić media.]] To najwyraźniej podważa zaufanie do mediów. [[Wesołość na sali, oklaski]] [[Głos z sali: „Minęła dwudziesta”.]] Z perspektywy prac Sejmu sprawa błędnego procedowania nad uchwałami jest o wiele ważniejsza niż kwestie braku zgodności szeregu norm ustawowych z konstytucją. Ten ostatni problem zbada na pewno Trybunał Konstytucyjny, do którego kompetencji takie zadanie należy. [[Głos z sali: Poczekajcie.]] Liczymy, że mimo faktu, że będzie sędzią we własnej sprawie, dokona tego z należytym obiektywizmem. [[Oklaski]] [[Głos z sali: To się nie da.]] Ufamy, że stanie się tak, choć obecny pan prezes trybunału dokonuje w mediach bezprecedensowej w demokratycznym państwie prawa... [[Głos z sali: Jakim?]] ...przedprocesowej krytyki działań legislacyjnych Sejmu... [[Chamstwo!]] ...sugerując wręcz wyrok... [[Oklaski]] [[Głos z sali: Kłamstwo!]] [[Głos z sali: Skandal!]] [[Nie wygłupiaj się.]] [[Zapomniał, że władza przemija.]] ...a dwaj byli prezesi Trybunału Konstytucyjnego ośmielają się... [[Głos z sali: Ooo...]] [[Czytaj, czytaj.]] ...poniżać demokratycznie wybrany Sejm, porównując działanie parlamentu do zamachu stanu, a państwo polskie... [[Głosy z sali: PiS-u, PiS-u.]] ...do dyktatur. Już same te fakty pozwalają wątpić w apolityczność trybunału, jego niezależność, jak i sprawność ustawowego systemu dyscyplinującego sędziów. [[Jeszcze podważa.]] [[Głos z sali: Bezczelność.]] [[To nieprawda, to nieprawda.]] [[Głos z sali: Czy pan się słyszy?]] Klub Prawo i Sprawiedliwość jeszcze w poprzedniej kadencji ostrzegał, że przyjmując nową ustawę, Sejm daje trybunałowi władzę naruszającą równowagę trójpodziału władz. Mimo to wierzę w opanowanie i powściągliwość sędziów. Obiektywny Trybunał Konstytucyjny jest potrzebny, Sejm sam nie bada przecież konstytucyjności wydanej przez siebie ustawy. [[Głos z sali: Coś nieprawdopodobnego.]] Ale już niezaprzeczalnym i wyłącznym prawem Sejmu, a może wręcz jego obowiązkiem, jest dokonywanie konwalidacji... [[Głos z sali: Czego?]] [[Czego?]] [[Możecie sobie wygooglować.]] ...konwalidacji aktów prawnych, jakie wydał. Dlatego Klub Parlamentarny Prawo i Sprawiedliwość postanowił podjąć stosowne działania, do których zaliczyć należy również przeprowadzone w poprzednim tygodniu zmiany ustawy o Trybunale Konstytucyjnym. [[Głos z sali: Ale to jest mało.]] Ale przyjęcie wspomnianej ustawy to nie wszystko. Dziś Sejmowi pozostała bowiem jeszcze druga sfera, która wymaga konwalidacji. [[Wojsko wprowadzić.]] Jest nią naprawienie samego procedowania w sprawie wyboru stanowiącego realizację funkcji kreacyjnej parlamentu. W tym przypadku Sejm nie może liczyć na wsparcie żadnego innego organu państwa. Funkcja wyboru sędziów jest przypisana konstytucją wyłącznie Sejmowi. [[Właśnie.]] Aktem, który znajduje zastosowanie w tej sprawie, jest uchwała Sejmu. [[Głos z sali: Gdzie ślubowanie dotychczasowe?]] Procedowanie, jak i ten akt stanowią formę władczego działania Sejmu, a przez to nie podlegają kontroli innych organów. To Sejm musi sam naprawić swoje błędy. [[Oklaski]] [[Czyli trybunał...]] Efektem przeprowadzonej samooceny jest wnioskowana dziś uchwała o stwierdzeniu braku mocy prawnej uchwał przyjętych w dniu 8 października 2015 r. Warto też podkreślić, że podejmowane dziś działanie nie pozostaje w sprzeczności z działaniem Trybunału Konstytucyjnego. [[Głos z sali: Taaa...]] Aktywność Sejmu i trybunału dotyczy całkiem odmiennych przedmiotów, jak i płaszczyzn sejmowej aktywności. Trybunał jest sądem prawa i orzeka o materialnej treści norm prawnych. Mimo uzasadnionych wątpliwości co do obiektywizmu trybunału, o czym wspomniałem, Prawo i Sprawiedliwość z powagą przyjmie wyrok. [[Głos z sali: Kto to mówi?]] Natomiast w dzisiejszym rozstrzygnięciu... [[Czas zmienić nazwę. Już nie prawo i nie sprawiedliwość.]] ...Sejm odniesie się do faktycznych aspektów procedowania, które naruszyły obowiązujące w tamtym czasie normy konstytucyjne, ustawowe i regulaminowe, powodując tym samym wadliwość przyjętych uchwał, a w efekcie tego brak ich mocy prawnej. Tym samym oba działania uzupełniają się, tworząc razem skuteczne lekarstwo na wadliwe działanie Sejmu VII kadencji. [[Głos z sali: Obrzydliwe.]] Przyjęcie niniejszej uchwały pozwoli bowiem nie tylko konwalidować cały proces powoływania sędziów Trybunału Konstytucyjnego, ale też przerwie powstałą trudną sytuację polegającą na braku obsadzenia pięciu stanowisk sędziów Trybunału Konstytucyjnego. [[Skonwaliduj się.]] Chciałbym jeszcze przytoczyć jedną kwestię. Mianowicie państwo, procedując nad ustawą o Trybunale Konstytucyjnym, przejawialiście troskę o ciągłość prac Trybunału Konstytucyjnego, dlatego wkroczyliście w sferę niedopuszczalną. [[Poseł Iwona Śledzińska-Katarasińska: Bo?]] Wkroczyliście w sferę kompetencji parlamentu VIII kadencji. [[Oklaski]] I rzekomo łamanie prawa w tym zakresie usprawniała troska o ciągłość parlamentu. [[Poseł Dorota Arciszewska-Mielewczyk: Nieprzepracowani...]] [[Nie parlamentu, tylko trybunału.]] Otóż przytoczę fragment opinii pana prof. Garlickiego wyrażonej w jednej z publikacji: W razie pojawienia się wakatów w składzie Trybunału Konstytucyjnego obowiązkiem Sejmu jest możliwe najszybsze ich wypełnienie. [[No właśnie.]] Nie ma jednak konstytucyjnych przeszkód, by przejściowo trybunał działał w zmniejszonym składzie. Z taką oto sytuacją mieliśmy do czynienia na przełomie kadencji. Myślałem, że nie ma potrzeby dziś wracać do pewnych stwierdzeń, do pewnej argumentacji. [[Myślenie szkodzi.]] Ale skoro dziś tak państwo w dalszym ciągu grzmicie o zamachu... [[Głos z sali: Bo jest to zamach.]] ...wobec tego muszę wrócić i przypomnieć pewne rzeczy. [[To nieprawda. Zamach na konstytucję.]] [[Głos z sali: Wstyd.]] [[Głos z sali: Zamach na konstytucję. Trzeba było zmieniać dwóch, nie pięciu.]] Muszę wrócić i przypomnieć pewne rzeczy. Drodzy Państwo! Wybaczcie, będę się powtarzał, ale wy czynicie to samo. [[Poseł Iwona Śledzińska-Katarasińska: My?]] [[Głos z sali: To wy czynicie to samo.]] Ustawę o Trybunale Konstytucyjnym przygotowali sędziowie Trybunału Konstytucyjnego. [[Tak jest.]] [[Dźwięk telefonu komórkowego]] [[Głos z sali: Skandal!]] [[Głos z sali: Prezes...]] Czy państwa to nie razi? Uważacie to za naturalne, że dany podmiot pisze ustawę dla siebie? [[Oklaski]] [[Głos z sali: Nie.]] [[Głos z sali: Tak...]] Panowie sędziowie Trybunału Konstytucyjnego aktywnie uczestniczyli w pracach nad tą ustawą. [[Oklaski]] [[Głos z sali: Zniszczycie nawet te autorytety?]] [[Cicho bądź, ciii...]] [[Głos z sali: Cicho tam!]] Uczestniczyli we wszystkich posiedzeniach komisji sprawiedliwości, we wszystkich posiedzeniach podkomisji, na których procedowana była ustawa o Trybunale Konstytucyjnym. [[Głos z sali: Rolnicy nie uczestniczą w pracach komisji rolnictwa?]] Zabierali aktywnie głos w dyskusji... [[Głos z sali: A nie wolno?]] ...bronili konsekwentnie zapisów, które przedłożyli panu prezydentowi Komorowskiemu... [[W dzień, a nie w nocy.]] ...bo to on wniósł projekt. Pan prezes Trybunału Konstytucyjnego w swoich kontaktach z mediami wypowiadał się o swojej bliskości ideologicznej z Platformą Obywatelską. Dziś też widzieliśmy, jak był otaczany przez posłów Platformy Obywatelskiej. [[Oklaski]] [[Obrzydliwe!]] [[To straszne.]] To był ten przejaw apolityczności. To był ten przejaw apolityczności. [[Głos z sali: Za komuny tak było!]] To państwo [[Gwar na sali]] stawiacie Trybunał Konstytucyjny [[Dzwonek]] w bardzo niezręcznej dla tego trybunału sytuacji. [[Oklaski]] To państwo, skarżąc ustawę do Trybunału Konstytucyjnego, stawiacie go w takiej roli, by był sędzią we własnej sprawie. [[Oklaski]] [[Nie „go”!]] Chciałbym wierzyć w to, że Trybunał Konstytucyjny mimo wszystko będzie powściągliwy w swoim działaniu... [[Przeliczysz się.]] [[Po co konstytucja?]] ...chociaż znane są każdemu prawnikowi kardynalne zasady prawa... [[Głos z sali: Na przykład?]] [[Proszę wyłączyć PO.]] ...że każdy, kto był choćby świadkiem zdarzenia, nie może później... [[Ale się kłamie pięknie, aż się dymi z uszu.]] ...rozstrzygać. W tej sytuacji sędziowie Trybunału Konstytucyjnego byli czymś więcej - byli twórcami projektu. [[Głos z sali: Nieprawda.]] A państwo dziś oczekujecie... [[Nieprawda.]] ...że oni będą rozstrzygać o losach zgodności tego projektu z konstytucją. [[Oklaski]] Nie tylko w polskim prawie... [[Głos z sali: Hańba!]] ...ale w prawie wszystkich cywilizowanych krajów świata jest ugruntowana zasada, że w sytuacjach, w których może zachodzić obawa co do braku bezstronności sędziego, sędzia z mocy prawa sam winien się wyłączyć. [[Oklaski]] [[Tak jest.]] Tego uczą na studiach prawniczych, a już na pewno taką ugruntowaną wiedzę ma aplikant sędziowski. [[Oklaski]] [[A wy straciliście całą wiedzę, niestety.]] [[Wesołość na sali]] Rodzi się zatem pytanie... [[Zapomnieliście, amnezja.]] ...czy Trybunał Konstytucyjny ma legitymację prawną i moralną do rozstrzygania sprawy. [[Nie, wy macie.]] [[Prezes ma, prezes ma.]] Pozostawiam to pytanie w próżni, bo jest ono retoryczne. Oczywiście, że nie. [[Tylko Kaczyński ma legitymację.]] [[Cicho tam, nie przeszkadzać.]] [[Głos z sali: Cicho tam!]]
ParlaMint-PL_2019-03-13-sejm-78-1.u149	Dziękuję bardzo, panie pośle. I bardzo proszę, pani poseł Agnieszka Pomaska, Platforma Obywatelska - Koalicja Obywatelska. [[Oklaski]]
ParlaMint-PL_2016-05-18-sejm-19-1.u464	W związku z tym, że w czasie drugiego czytania zgłoszono do przedłożonego projektu ustawy poprawki, proponuję, aby Sejm ponownie skierował ten projekt do Komisji Obrony Narodowej w celu przedstawienia sprawozdania. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Przystępujemy do rozpatrzenia punktu 11. porządku dziennego: Pierwsze czytanie rządowego projektu ustawy o zasadach kształtowania wynagrodzeń osób kierujących niektórymi spółkami (druk nr 514). Proszę podsekretarza stanu w Ministerstwie Skarbu Państwa pana Filipa... [[Gwar na sali]] Czy ja nie przeszkadzam panom posłom? ...Grzegorczyka o przedstawienie uzasadnienia projektu ustawy. Bardzo proszę, panie ministrze.
ParlaMint-PL_2016-09-22-sejm-26-2.u333	Panie Marszałku! Panie Ministrze! Bardzo dobrze, że po tak długim czasie wreszcie mamy umowę z naszym ostatnim sąsiadem, bardzo ważnym sąsiadem. Tutaj takie moje pytania. Po pierwsze, czy jako Polska mamy już wyszczególnione pewne zagadnienia, tematy, na zasadzie pewnych zaszłości, które do tej pory z różnych przyczyn nie były ujęte, a w pierwszej kolejności wymagają dopracowania w relacjach z Białorusią? Po drugie, w tym tytule mamy „inne”. Pojęcie „inne” jest zawsze pojęciem bardzo szerokim i otwartym. Pytanie, czy w tym „innym”, w tym zagadnieniu mamy ujęte kwestie fitosanitarne? Dzisiaj minister rolnictwa wspominał o kwestiach chorej zwierzyny. Czy te kwestie dotyczące przemieszczania się dzikich zwierząt, rozeznania też są tu gdzieś ujęte? Kolejna sprawa. Pamiętajmy, że zawsze diabeł tkwi w szczegółach, a więc tak naprawdę to akty wykonawcze będą tymi aktami najbardziej nadającymi końcowy smak działaniom. I pytanie, jak to jest na dzisiaj, czy trwają już przygotowania w zakresie tych aktów wykonawczych. Jak mocno są to zaawansowane kwestie? Od tych aktów bowiem tak naprawdę będzie zależało to, co dalej będziemy robić z tym porozumieniem. Ostatnia kwestia to samorządy. Jak w to wszystko wkomponowane są samorządy po obu stronach granicy, bowiem to w samorządach są obywatele, to w samorządach dzieją się, są te wszystkie problemy? Czy tutaj będziemy iść w kierunku zbliżenia i bliższej współpracy przygranicznej? Dziękuję bardzo. [[Oklaski]]
ParlaMint-PL_2021-10-07-senat-31-1.u153	Czy są jeszcze jakieś pytania do pani minister? Bo zaraz poproszę przedstawiciela ZUS. Pani minister oczywiście nie musi wszystkiego wiedzieć. Nie ma pytań. Dziękuję, Pani Minister. Poproszę pana Mariusza Jedynaka, który jest członkiem zarządu ZUS. Rozpoczyna pan senator Krzysztof Słoń.
ParlaMint-PL_2017-12-12-senat-52-1.u299	Jeżeli chodzi o pytanie o skutki wprowadzenia tych przepisów, to właściwie już powiedziałem o tym, co będzie dotyczyło sfery odnoszącej się ściśle do konsekwencji prawnych. Wydaje mi się, że one będą miały też pewne znaczenie symboliczne, bo niestety wprowadzenie wybierania przez parlament sędziów do Krajowej Rady Sądownictwa cofnie nas, jeżeli chodzi o zachowanie wspomnianych standardów, o 30 lat. Powoływałem się już tutaj na przykład Ukrainy, bo akurat mieliśmy do czynienia z taką sytuacją, że w czasie, kiedy ten projekt został zgłoszony, przyjmowaliśmy delegację rady sądownictwa z Ukrainy i członkowie tej delegacji byli zdumieni, że pojawił się u nas taki projekt. Dlaczego? Dlatego, że Ukraina stara się o członkostwo w Unii Europejskiej i w związku z tym zabiega o to, żeby spełnić standardy niezależności sądownictwa określone przez Radę Europy. I z tego powodu Ukraińcy zmienili swoje prawo i poszli w takim kierunku, że mają przepisy podobne do tych, które obowiązują u nas obecnie, tzn. mają powołaną radę sądownictwa – która zresztą ma kompetencje o wiele szersze niż nasza rada sądownictwa – i te zmienione przepisy zakładają, że sędziowie będą wybierali sędziów do krajowej rady sądownictwa. A wcześniej mieli regulację, z której wynikało, że to parlament wybiera sędziów do krajowej rady sądownictwa. Tak więc akurat tutaj jest pewna symbolika, bo oni zrezygnowali z tego rozwiązania, które nie spełnia standardu europejskiego, a my de facto przyjmujemy, zamiast standardu europejskiego, standard ukraiński. Wydaje mi się, że jest to niestety pewien skutek tego, o czym tutaj mówimy, i to jest niestety też odejście od tej uroczystej deklaracji polskiego Sejmu z roku 1989 – już o niej mówiłem – w której Sejm zakładał, że będzie przywiązywał dużą wagę do standardów związanych z członkostwem Polski w Radzie Europy. I wtedy jak gdyby przywiązywano do tego wagę, był chyba odpowiedni nastrój, bo odzyskaliśmy wolność, a teraz jakby… No, tak to oceniam, że to jest jednak odejście od tego trendu, zatrzymanie się albo cofnięcie się na tej drodze do państwa prawa, bo wydaje mi się, że tak naprawdę o to chodzi. Czy to jest dobre, czy złe prawo? Oczywiście uważam, że ta regulacja jest niedobra. To wynika wprost ze stanowiska Krajowej Rady Sądownictwa, którym właściwie jestem nawet formalnie związany. Krajowa Rada Sądownictwa oceniła te rozwiązania negatywnie, podobnie zresztą jak Sąd Najwyższy. Tutaj była mowa o wielu innych opiniach środowisk prawniczych i w Polsce, i za granicą. Przytaczałem też opinię np. Europejskiej Sieci Rad Sądownictwa, która grupuje rady sądownictwa z wielu krajów europejskich. Ona też jest bardzo niekorzystna i dla tego projektu, i dla projektu ustawy o Sądzie Najwyższym. Bo musimy pamiętać, że my nie mamy problemu oddzielnej oceny tylko ustawy o Krajowej Radzie Sądownictwa, że bardzo się łączą z sobą 3 projekty: dotyczące ustroju sądów powszechnych, Krajowej Rady Sądownictwa i ustawy o Sądzie Najwyższym. Nawet trudno któryś z nich oceniać oddzielnie z tego punktu widzenia, czy on jest dobry, czy niedobry. Wydaje mi się, że całość prowadzi nas w złym kierunku.
ParlaMint-PL_2017-02-08-sejm-35-1.u84	Pani Marszałek! Wysoka Izbo! Mam przyjemność przedstawić stanowisko mojego klubu, Klubu Parlamentarnego Prawo i Sprawiedliwość, wobec sprawozdania Komisji Polityki Społecznej i Rodziny o senackim projekcie ustawy o zmianie ustawy o emeryturach i rentach z Funduszu Ubezpieczeń Społecznych oraz niektórych innych ustaw, druk nr 778, sprawozdanie - druk nr 1226. Projektowana regulacja przewiduje, że uchylenie lub zmiana prawomocnej decyzji organu rentowego nie będą co do zasady możliwe po upływie: 10 lat - w przypadku gdy: decyzja została wydana w wyniku przestępstwa, dowody, na podstawie których ustalono istotne dla sprawy okoliczności faktyczne, okazały się fałszywe, decyzja została wydana na skutek świadomego wprowadzenia w błąd organu rentowego przez osobę pobierającą świadczenie; 5 lat - w przypadku gdy: po uprawomocnieniu się decyzji zostaną przedłożone nowe dowody lub gdy ujawniono nowe okoliczności istniejące przed wydaniem tej decyzji, które mają wpływ na prawo do świadczeń lub ich wysokość, decyzja została wydana w oparciu o inną decyzję lub orzeczenie sądu, które zostało następnie uchylone, zmienione albo stwierdzono jego nieważność. Nie będzie możliwe wydanie ich po 3 latach, w przypadku gdy przyznanie świadczeń lub nieprawidłowe obliczenie ich wysokości nastąpiło na skutek błędu organu rentowego. Wprowadzone ograniczenia czasowe nie będą miały jednak zastosowania, gdy w wyniku uchylenia lub zmiany decyzji osoba zainteresowana nabędzie prawa do świadczenia lub świadczenia w wyższej wysokości lub gdy uchyleniu lub zmianie podlega decyzja o ustaleniu kapitału początkowego, który nie został uwzględniony do obliczania wysokości emerytury ustalonej prawomocną decyzją. Zgodnie z art. 1g w art. 114 ustawy emerytalnej organ rentowy odstąpi od uchylenia lub zmiany decyzji, gdy przyznanie świadczeń lub nieprawidłowe obliczenie ich wysokości nastąpiło na skutek błędu organu rentowego, w sytuacji gdy uchylenie lub zmiana decyzji wiązałyby się z nadmiernym obciążeniem dla osoby zainteresowanej ze względu na jej sytuację osobistą lub materialną, wiek, stan zdrowia lub inne szczególne okoliczności. Projekt ten zawiera też przepisy dokonujące analogicznych zmian w ustawie o zaopatrzeniu emerytalnym żołnierzy zawodowych oraz ich rodzin, a także w ustawie o zaopatrzeniu emerytalnym funkcjonariuszy Policji, Agencji Bezpieczeństwa Wewnętrznego, Agencji Wywiadu, Służby Kontrwywiadu Wojskowego, Służby Wywiadu Wojskowego, Centralnego Biura Antykorupcyjnego, Straży Granicznej, Biura Ochrony Rządu, Państwowej Straży Pożarnej i Służby Więziennej oraz ich rodzin. Zmiany te dotyczyć będą też przepisów o ubezpieczeniu społecznym rolników. Pani Marszałek! Wysoka Izbo! Szanowni Państwo! Celem projektu jest uregulowanie zasad weryfikacji prawomocnych decyzji emerytalno-rentowych w następstwie wyroku Trybunału Konstytucyjnego z dnia 28 lutego 2012 r., zgodnie ze wskazówkami zawartymi w orzeczeniu, a propozycja ujęta w sprawozdaniu uwzględnia także uwagi Rady Ministrów. Zostały one wniesione po dogłębnej analizie, w tym analizie orzecznictwa Europejskiego Trybunału Praw Człowieka. Dlatego też mój klub, Klub Parlamentarny Prawo i Sprawiedliwość, popiera projekt ustawy o zmianie ustawy o emeryturach i rentach z Funduszu Ubezpieczeń Społecznych oraz niektórych innych ustaw załączony do sprawozdania komisji. Dziękuję bardzo. [[Oklaski]]
ParlaMint-PL_2016-07-06-senat-22-1.u126	Dziękuję, Panie Marszałku. Jeżeli pan senator Dobrzyński będzie chciał załatwić pakiet podwyżkowy panu ministrowi, to, Panie Senatorze, ja pod tym się podpiszę, bo też uważam, że minister nie może zarabiać mniej od menedżera. [[‍(Senator Jan Dobrzyński: Zbieramy podpisy, Panie Senatorze – 3 dychy dla pana ministra.)]] Panie Ministrze, mam pytanie. Wprawdzie pan senator Czarnobaj zadał podobne, ale odebrałem odpowiedź jako nie do końca jasną. Powtórzę to pytanie w swojej wersji, tak żeby był pan uprzejmy wyjaśnić mi tę kwestię. Panie Ministrze, czy ta ustawa będzie zabezpieczała przed zawieraniem kontraktów na prowadzenie przedsiębiorstw Skarbu Państwa czy samorządowych w formie kontraktu z firmą, tzn. z osobą fizyczną prowadzącą działalność gospodarczą, która się zarejestrowała jako firma? Czy taka metoda omijania ograniczenia wynagrodzenia będzie tutaj wyeliminowana?
ParlaMint-PL_2021-10-01-sejm-38-3.u207	Bardzo dziękuję. Pani Marszałek! Panie i Panowie Posłowie! Panie Ministrze! Ponieważ już ze strony przedmówców dokonano całościowego omówienia projektu, nie będę tego powtarzał, natomiast zadeklaruję ze strony Klubu Parlamentarnego Koalicja Polska - Polskie Stronnictwo Ludowe, Unia Europejskich Demokratów, Konserwatyści, że tak jak zawsze można było liczyć na nasze wsparcie przy projektach, które usprawniają życie przedsiębiorców, które ułatwiają wszelkie formalności związane z tego typu działalnościami, tak samo w przypadku tego projektu można będzie na nas liczyć. Jesteśmy za tym, aby sprawnie procedować nad tym projektem i uchwalić te zmiany. Nie widać w projekcie jakichś kontrowersyjnych rozwiązań. Dominują właśnie rozwiązania usprawniające, a to, myślę, jest dzisiaj głównym zadaniem władz publicznych, aby takie usprawnienia z myślą o przedsiębiorcach, o biznesie wprowadzać. Dziękuję bardzo.
ParlaMint-PL_2018-06-27-senat-62-1.u237	Dziękuję, Panie Ministrze. Czy pan senator ma dalsze pytania? Jeżeli tak, to proszę. [[To znaczy… Od Kancelarii Sejmu, Senatu… Państwo nie widzicie potrzeby tego…]]
ParlaMint-PL_2021-09-29-sejm-38-1.u512	Bardzo dziękuję. Teraz pan poseł Mirosław Suchoń, Polska 2050. Pani poseł Iwona Kozłowska, Koalicja Obywatelska. Bardzo proszę, 1 minuta. Proszę przestrzegać dyscypliny czasu.
ParlaMint-PL_2016-12-15-sejm-32-3.u119	Panie Marszałku! Panie Ministrze! Rynek pracy chronionej, zatrudnianie osób z niepełnosprawnością przeżywa w ostatnich latach w Polsce zapaść. Zmniejszyła się liczba zakładów pracy chronionej i spadło wyraźnie zatrudnienie na chronionym rynku pracy. Było to skutkiem polityki poprzedniego rządu, który zmniejszał preferencje finansowe dla zakładów pracy chronionej, i nałożone na nie zostały zbyt duże wymogi, które musiały spełnić, jeśli chodzi o warunki, co podnosiło ich koszty, zmniejszało korzyści, zmniejszało zyski, ich konkurencyjność i zainteresowanie nimi. Jakie rząd i resort pracy zamierzają podjąć działania, aby te negatywne tendencje, które odziedziczyliśmy po poprzednim rządzie, zahamować? Następna kwestia. Wdrażana z dużą determinacją przez obecny rząd strategia pobudzania innowacyjności w gospodarce poza oczywistymi korzyściami ekonomicznymi jak nowe produkty, tańsze towary, lepsze wynagrodzenia dla osób o wysokich kwalifikacjach spowoduje, jak pokazują doświadczenia innych państw oraz badania międzynarodowe, także niebezpieczne tendencje, tzn. zmniejszy się popyt na niewykwalifikowanych pracowników. Oczywiście i tak różnice w dochodach są dosyć duże, wobec czego pogłębia to nierówności pomiędzy wykwalifikowaną i niewykwalifikowaną siłą roboczą, ale także pogłębia różnice między regionami, bo w regionach najsłabszych, właśnie tam ta niewykwalifikowana siła robocza głównie się znajduje, tam nastąpi więc likwidacja miejsc pracy. Wskutek prowadzonej dotychczas polityki i tak mamy sytuację taką, że wśród 20 najbiedniejszych regionów Unii Europejskiej aż 5 to są regiony znajdujące się w Polsce. Wobec tego mam pytanie: Czy rząd jakby wyprzedzająco te kwestie dostrzega i czy zamierza podjąć działania, takie np. jak większe opodatkowanie zysków a mniejsze pracy lub też inne? [[Dzwonek]] Panie marszałku, proszę mi wybaczyć, ale mam jeszcze krótkie pytanie: Czy rząd rzeczywiście potwierdza te dane, które tutaj dzisiaj padły, że wskutek programu 500+ ileś tysięcy kobiet zrezygnowało z pracy? Czy rzeczywiście jest taka dezaktywacja? Z mojej bowiem wiedzy wynika, że nie, że takie efekty są jedynie marginalne. Natomiast co jest złego w tym, że kobieta rezygnuje z niskopłatnej pracy i zajmuje się rodziną, opieką nad dziećmi, dobrym wychowaniem dzieci?
ParlaMint-PL_2017-11-24-sejm-52-3.u277	Panie Marszałku! Wysoka Izbo! Panie pośle sprawozdawco, panie pośle Schreiber, czy prawdą jest, że pisząc tę ustawę, wykazał się pan niezamierzoną szczerością? [[Ale to jest projekt Kukiza, panie pośle, pan nie wie, o czym pan mówi.]] [[Głos z sali: To nie ta ustawa.]] Ponieważ w tekście tej ustawy używa pan odnośnie do komisji, którą planujecie powołać, tej drugiej, ważniejszej komisji, określenia... Nadajecie jej nazwę: komisja do ustalania wyników wyborów, [[Oklaski]] nie do liczenia głosów. [[O czym pan mówi, panie pośle? To nie ten punkt.]] Tak ma wyglądać według projektu PiS-u nowa ustawa, nowa procedura wyborcza. Polacy będą głosować, a wy będziecie ustalać wyniki. [[Wyniki już są ustalone.]] Zła informacja jest taka, że ustalić możecie wiele, ale wybory i tak przegracie. [[Oklaski]]
ParlaMint-PL_2017-11-15-senat-50-2.u3	Bardzo dziękuję, Panie Senatorze. Obecnie senatorowie mogą zgłaszać trwające nie dłużej niż minutę zapytania do sprawozdawcy komisji oraz do upoważnionego przedstawiciela wnioskodawców. Przypominam, że wnioskodawcy upoważnili do ich reprezentowania również pana senatora Jana Marię Jackowskiego. Czy ktoś z państwa senatorów pragnie zadać takie pytanie? Senator Jan Rulewski. Bardzo proszę, Panie Senatorze.
ParlaMint-PL_2016-12-15-senat-32-3.u144	Panie Marszałku! Wysoka Izbo! Panie Ministrze! Chcę się odnieść do ust. 2 art. 3. To bardzo dobrze, że widzicie państwo potrzeby szeroko rozumianego ratownictwa ochotniczego. Chciałbym się dowiedzieć, czy jest jakaś kwota – taka jak te kwoty wyszczególnione tutaj – którą dostaną strażacy ochotnicy i ci, którzy są włączeni do systemu krajowego, czy też jest to określone procentowo, czy też dopiero będzie to ustalone? I w związku z brzmieniem ust. 2… Tam jest taka fraza na końcu: „realizujące zadania zlecone z zakresu ochrony przeciwpożarowej”. Czy nie uważa pan minister, że to troszeczkę zawęża zakres przedmiotowy ewentualnej pomocy, której moglibyście udzielić tym strażakom ochotnikom? Czy to po prostu nie wiąże panu rąk? Czy nie należałoby wymyślić innego sformułowania, np. „w zakresie realizowanych zadań ustawowych”? To by było ogólne sformułowanie, które nie wiązałoby panu rąk. Bo może się okazać, że tego i tego nie można dla danej straży kupić, bo jeździ ona do wypadków, a nie do pożarów.
ParlaMint-PL_2021-06-15-sejm-31-1.u51	Pani Marszałek! Wysoka Izbo! Od 2018 r. PiS wydał, przedłużył 20 koncesji wydobywczych bez przeprowadzenia procedury środowiskowej, uzyskania DS-u. Bardzo proszę o udzielenie odpowiedzi na piśmie, osobno dla każdej wydanej bądź przedłużonej koncesji, dlaczego przedłużyliście je bez pozwolenia środowiskowego. I proszę nie zasłaniać się przepisami, że mogliście, bo nie o to chodzi. Chodzi o to, żeby kochać Polskę, kochać środowisko, kochać ludzi, którzy mieszkają, i wiedzieć, jak co oddziałuje. Nie ponosicie kosztów w związku z przebadaniem tego oddziaływania, więc nawet nie wiecie, jakie koszty będziecie musieli później ponosić, aby usunąć skutki waszych decyzji. Oddziaływanie na środowisko. Czy planujecie w ogóle naprawić te swoje błędy kiedykolwiek? Jeżeli są teraz te koncesje powydawane na 40 lat czy w ciągu tych 40 (Dzwonek) lat, to najlepiej jeszcze w tej kadencji zbadajcie, jakie są tego skutki. Dziękuję bardzo.
ParlaMint-PL_2022-06-29-senat-45-1.u246	Dziękuję, Panie Ministrze. Zaintrygował mnie pan tym funduszem covidowym. W obecnej sytuacji mamy ogromny dług zdrowotny wśród Polaków w związku z nadmiarowością zgonów, bo było 200 tysięcy zgonów w przebiegu pandemii. Wydaje mi się, że takie pieniądze znaczone na walkę z COVID i, co tu dużo mówić, z powikłaniami związanymi z COVID powinny być przeznaczone na zdrowie, a państwo przesuwacie te pieniądze z funduszu covidowego…
ParlaMint-PL_2022-04-28-senat-41-2.u26	Dziękuję. Przystępujemy… Proszę o skupienie. Przystępujemy do głosowania. W pierwszej kolejności zostanie przeprowadzone głosowanie nad wnioskiem o odrzucenie projektu ustawy, zgłoszonym przez pana senatora Czerwińskiego, a następnie, w przypadku odrzucenia tego wniosku, nad przyjęciem projektu ustawy zawartego w druku n 678 S. Przystępujemy do głosowania nad wnioskiem senatorów Czerwińskiego, Martynowskiego i Szweda o odrzucenie projektu ustawy. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 98 senatorów, 45 – za, 53 – przeciw, nikt się nie wstrzymał. [[Głosowanie nr 30]] Wobec odrzucenia wniosku o odrzucenie projektu ustawy przystępujemy do głosowania nad przyjęciem przedstawionego przez komisje projektu ustawy oraz projektu uchwały w sprawie wniesienia do Sejmu tego projektu ustawy, zawartych w druku nr 678 S. Komisje proponują, aby Senat upoważnił pana marszałka Bogdana Borusewicza do reprezentowania Senatu w dalszych pracach nad projektem ustawy. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 98 senatorów, 53 było za, 45 – przeciw, nikt się nie wstrzymał. [[Głosowanie nr 31]] Wobec wyników głosowania stwierdzam, że Senat przyjął projekt ustawy o zmianie ustawy o zasadach zarządzania mieniem państwowym i podjął uchwałę w sprawie wniesienia do Sejmu tego projektu ustawy. Jednocześnie informuję, że Senat upoważnił pana senatora, marszałka Borusewicza do reprezentowania Senatu w dalszych pracach nad tym projektem. Powracamy do rozpatrywania punktu ósmego porządku obrad: ustawa o zmianie ustawy o zaopatrzeniu emerytalnym żołnierzy zawodowych oraz ich rodzin, ustawy o zaopatrzeniu emerytalnym funkcjonariuszy Policji, Agencji Bezpieczeństwa Wewnętrznego, Agencji Wywiadu, Służby Kontrwywiadu Wojskowego, Służby Wywiadu Wojskowego, Centralnego Biura Antykorupcyjnego, Straży Granicznej, Straży Marszałkowskiej, Służby Ochrony Państwa, Państwowej Straży Pożarnej, Służby Celno-Skarbowej i Służby Więziennej oraz ich rodzin oraz niektórych innych ustaw. W przerwie w obradach odbyło się posiedzenie Komisji Obrony Narodowej, Komisji Praw Człowieka, Praworządności i Petycji oraz Komisji Rodziny, Polityki Senioralnej i Społecznej, które ustosunkowały się do przedstawionych w toku debaty wniosków i przygotowały wspólne sprawozdanie w tej sprawie. Znajduje się ono w druku nr 688 Z. Proszę sprawozdawcę, pana senatora Jerzego Wcisłę, o przedstawienie sprawozdania komisji.
ParlaMint-PL_2021-06-24-sejm-33-2.u225	Pani Marszałek! Wysoka Izbo! Nie wiem, czy panie wiecie, że wszystkie gatunki w Europie są gatunkami inwazyjnymi. Nie ma ani jednego rdzennego. Nie ma nic złego w tym, że norka amerykańska wypiera polską. Jeżeli jest lepsza, to niech wypiera. Gdybyście panie żyły 100 mln lat temu, tobyście broniły dinozaurów, żeby broń Boże nam nie wyginęły. Przyroda jest zmienna, trzeba o tym pamiętać. Jest oczywiście pewien gatunek, który nam grozi - pchła zachodnioeuropejska, która była kiedyś na Łabie, teraz dochodzi już do Odry i może nam wypierać pchłę wschodnioeuropejską. Proponuję ją też umieścić na liście. Konieczna jest też ustawa w obronie wirusa grypy, który został wyparty przez wirusa COVID. Warto by bronić tego wirusa. Proszę państwa, jeżeli mówimy już o obcych gatunkach, to jeszcze Unia Europejska wpadnie na nowy pomysł - trzeba będzie nas chronić przed inwazją Chińczyków, Hindusów, Hotentotów, Pigmejów i innych obcych gatunków. Dziękuję. [[Oklaski]]
ParlaMint-PL_2017-11-09-sejm-51-2.u812	Szanowna Pani Marszałek! Wysoka Izbo! Słuchając pana ministra, mogłoby się wydawać, że rzeczywiście te relacje, stosunki, postawa władz polskich są bardzo przyjazne, bardzo zachęcające do współpracy. Tymczasem rzeczywistość jest diametralnie różna. Panie ministrze, oczywiście pan tego nigdy nie przyzna, bo przecież pan jest podwładnym, ale nasz minister spraw zagranicznych porusza się jak słoń w składzie porcelany. Gdzie nie wejdzie, coś rozbije. Oczywiście, że pan nie może powiedzieć panu ministrowi, że pan nie jeździł na Ukrainę, skoro go tam nie chcą. Oczywiście mógłby zrobić sobie wycieczkę prywatną w weekend, ale nie jako minister, bo jako minister powinien się szanować i oczywiście powinien się spotykać z odpowiednimi władzami. Jeśli już dochodzi do takich trudnych sytuacji, jak chociażby sprawa tego pomniczka czy sprawa zakazu ekshumacji, poszukiwań na Ukrainie, to muszę powiedzieć, że akurat na poziomie stanął prezydent Ukrainy, który zaproponował spotkanie w ramach Komitetu Konsultacyjnego Prezydentów RP i Ukrainy, bo to jest ta droga dyplomatyczna, kiedy próbuje się rozwiązywać problemy, rozmawiać, a nie ogłaszać na cały świat, że po pierwsze, zabronimy niektórym ludziom wjeżdżać do Polski. Być może ministerstwo z panem ministrem Waszczykowskim - wygląda, że z panem również - próbuje realizować przesłanie posła Kaczyńskiego, który mówił, że będziemy wyspą szczęśliwości w Europie, otoczeni ze wszystkich stron nieprzyjaciółmi. To jest błędna postawa. Jeśli chodzi o relacje z Ukrainą, to mamy bardzo dużo Ukraińców pracujących, chcemy, żeby pracowali. [[Dzwonek]] Jak oni się czują w sytuacji, kiedy w taki sposób się zachowujemy w stosunku do Ukrainy? Dziękuję. [[Oklaski]]
ParlaMint-PL_2017-09-28-sejm-48-2.u272	Panie Marszałku! Wysoka Izbo! Pytanie do pana posła wnioskodawcy: Czy prawdą jest, że według konstytucji wszyscy są równi wobec prawa? Czy prawdą jest, że my jako politycy mamy 10 razy wyższą kwotę wolną od podatku? Czy prawdą jest, że pomimo zmian w tej ustawie od stycznia tego roku dla ludzi, którzy zarabiają od 11 tys. do 85 tys., czyli największej grupy obywateli, nic się nie zmieniło i ta kwota pozostała dalej na poziomie 3091 zł? W końcu czy prawdą jest to, że to my stanowimy prawo i zapis, o którym mówiła pani poseł z Nowoczesnej, że podnosimy tę kwotę również dla polityków do 60 tys. zł, może przez nas zostać zmieniony w tej Izbie, gdyby taka konieczność zaszła? W końcu czy prawdą jest, że według przepisów poseł nie musi posiadać auta, aby móc korzystać z kilometrówki? Czy możliwe jest korzystanie... [[Ha, ha, ha. Boli.]] ...z użyczonego pojazdu, a teksty wygłaszane przez opozycję histeryczną są jedynie mocno populistyczne? I w końcu czy można domniemywać, że poseł, który nie korzysta z przejazdów i hoteli - czy można tak sądzić - wykazuje się niską aktywnością poselską i społeczną? Dziękuję bardzo. [[Wesołość na sali, oklaski]]
ParlaMint-PL_2022-01-12-sejm-46-1.u35	Dziękuję bardzo. Panie Marszałku! Wysoka Izbo! Ten projekt ustawy jest oczywiście niezwykle potrzebny, bo ponad 11,5 mld zł w kieszeniach Polaków w sytuacji galopującej inflacji to jest zapewne jakaś ulga, ale przecież, Wysoka Izbo, ten dokument, to przedłożenie jest swoistym wotum nieufności wobec prezesa Narodowego Banku Polskiego. Chciałbym na chwilę nad tym wątkiem się zastanowić, zaczynając od cytatu z naszej konstytucji. Art. 227 ust. 1 mianowicie mówi tak: „Narodowy Bank Polski odpowiada za wartość polskiego pieniądza”. Jak odpowiada za tę wartość? Jak się stara? Tak się stara, że inflacja sięga 8%, zapisy budżetowe, niestety przyjęte przez tę Izbę większością głosów, mówią o fikcyjnych 3% inflacji, czemu przeczy sam prezes Rady Ministrów. A tymczasem raz jeszcze powtórzę: „Narodowy Bank Polski odpowiada za wartość polskiego pieniądza”. To jest, szanowni państwo, Wysoka Izbo, wotum nieufności pod adresem prezesa Banku Centralnego i mam nadzieję, że urzędnicy prezydenta, który już za kilka miesięcy będzie podejmował decyzję o rekomendowaniu tego bądź innego urzędnika na stanowisko prezesa Narodowego Banku Polskiego, wezmą to pod uwagę. Bank centralny po prostu nie wywiązuje się ze swoich obowiązków i tylko dlatego mamy to przedłożenie. Musimy rozpatrywać ustawę, która, jak powiedziałem, w swoich intencjach jest dobra, ale jak to w życiu bywa, dobrymi chęciami jest piekło wybrukowane, ponieważ ta ustawa klajstruje poszczególne rwące się fragmenty polskiej rzeczywistości gospodarczej. Zwrócono już tutaj uwagę na to, że ta ustawa jest wyraźnie ograniczona czasowo. Ja chciałem powtórzyć pytanie, które już tu, w tej sali zabrzmiało: Co po 1 sierpnia? Co będzie się działo po 1 sierpnia, gdy ta ustawa, jeśli przejdzie, straci swoją moc? Te pieniądze będą płynąć, bo polskim gospodarstwom się będzie lepiej żyło? I wreszcie, także na to zwracano uwagę, jak się to ma do regulacji europejskich? Czy czeka nas kolejny pozew i proces przed Trybunałem Sprawiedliwości Unii Europejskiej? Bo tak gwałtowna i radykalna obniżka VAT-u na paliwa jest ewidentnie sprzeczna z regulacjami i ustawodawstwem europejskim, na co nawet w uzasadnieniu inicjatorzy, projektodawcy tej ustawy zwracają uwagę. [[Dzwonek]] To znaczy, że polski parlament będzie uchwalał prawo, o którym już wie, że jest sprzeczne z prawodawstwem Unii Europejskiej? Jeśli to nie jest wyprowadzanie Polski z Unii, to co nim w takim razie jest? Dziękuję bardzo.
ParlaMint-PL_2022-03-09-sejm-50-2.u112	Szanowna Pani Marszałek! Panie Ministrze! Wysoka Izbo! Chciałbym rozpocząć przede wszystkim od podziękowania milionom Polek i Polaków, ale również obywatelom Ukrainy, którzy mieszkają w Polsce, a także Polonii, która w ciągu tych ostatnich dni, 2 tygodni, w sposób zdecydowany wsparła uchodźców wojennych. Tylko i wyłącznie dzięki temu powszechnemu, społecznemu zrywowi, jak również dzięki wsparciu ze strony samorządów udało się zapewnić wsparcie, opiekę i bezpieczny nocleg milionom naszych sąsiadów. Procedujemy nad projektem ustawy. Rzeczywiście ma to miejsce późno, ale lepiej późno niż wcale. Wiele rzeczy udało się w nim poprawić, natomiast są jeszcze kwestie, które wymagają doprecyzowania. Nie rozumiem, dlaczego jest w nim rozróżnienie na obywateli Ukrainy, Białorusi czy innych obywateli, którzy uciekają przed tą samą wojną. Niedopuszczalne jest zawarcie w tej ustawie zapisu o możliwości wydawania wiążących poleceń przez premiera przedsiębiorcom. W dobie pewnego solidaryzmu oczekiwalibyśmy raczej zrozumienia, dialogu i wsparcia (Dzwonek), a nie dociskania kolanem. Kwestia wsparcia dla samorządu, zwiększenia subwencji oświatowej - to wszystko jest przed nami, te wyzwania będą rosły. Dziękuję. [[Oklaski]]
ParlaMint-PL_2022-02-24-sejm-49-2.u95	Pani Marszałek! Panie Premierze! Wysoka Izbo! Po pierwsze, wyrazy solidarności z narodem ukraińskim, wyrazy solidarności, którą powinniśmy wyrażać nie tylko w sposób symboliczny, ale pragmatyczny - przygotowanie się do pomocy socjalnej, ale też przygotowanie rynku pracy. Po drugie, przede wszystkim dbanie o sojusze międzynarodowe, dbanie o sojusze, w których już jesteśmy, ale też niezamykanie się na nowe sojusze, które mogą wywierać realny wpływ gospodarczy na agresora, który napadł na naszych sąsiadów. Warto zadbać o ten dialog. Po trzecie, solidarne działanie, aby jednoczyć również polski naród, żeby nie dzielić, nie konfliktować, a ustawę o obronności państwa przegłosować, wypracować ponad podziałami partyjnymi, ponieważ ona nie może być zmieniana co kadencję, ona musi być stałym, stabilnym dokumentem, który przede wszystkim będzie miał powagę, będzie stwarzał polskim obywatelom poczucie bezpieczeństwa. Jeśli chodzi o te wszystkie działania, działania rządu, które przede wszystkim mają postawić również w pierwszej kolejności na wzmocnienie naszego potencjału militarnego - na wzmocnienie naszego potencjału militarnego, panie premierze, przede wszystkim przez odbudowę polskiego przemysłu zbrojeniowego - Polskie Sprawy będą popierać działania rządu i solidarnie włączą się we wszystkie prace na ten temat. Dziękuję. [[Oklaski]]
ParlaMint-PL_2017-07-21-senat-45-6.u235	Panie Senatorze, proszę o ciszę. Pani Senator, przegłosowaliśmy wniosek pana przewodniczącego Martynowskiego. Wysoka Izba w głosowaniu uznała, że zamykamy ten etap posiedzenia, na którym zadawane są pytania do senatorów sprawozdawców. A teraz będzie odpowiadał na pytania pan minister, który jest z nami, tak że ta części pani apelu… [[…Do wniosku formalnego.]] …zostanie oczywiście uwzględniona. Szanowni Państwo, projekt tej ustawy został wniesiony przez posłów. Jest z nami pan minister Marcin Warchoł z Ministerstwa Sprawiedliwości. Czy przedstawiciel rządu pragnie zabrać głos w sprawie rozpatrywanej ustawy? [[Podsekretarz Stanu w Ministerstwie Sprawiedliwości Marcin Warchoł: Nie.]] Pan minister nie chce zabrać głosu. Dobrze. Obecnie senatorowie mogą zgłaszać z miejsca trwające nie dłużej niż minutę zapytania do przedstawiciela rządu związane z omawianym punktem porządku obrad. Są pytania. Panie Ministrze, zapraszam pana na mównicę. Szanowni Państwo, jako pierwszy zapisany jest pan senator Kleina. Panie Senatorze, pyta pan jako pierwszy. Proszę bardzo.
ParlaMint-PL_2016-10-19-senat-28-1.u310	Dziękuję, Panie Marszałku. Wysoka Izbo! Ja chciałbym przestrzec przed tym, żeby na CETA patrzeć w kategoriach uzysku politycznego, bo to nam wszystkim zaszkodzi. Jeśli mamy uzyskać w społeczeństwie akceptację, a przynajmniej rzetelną ocenę tego, co przyniesie nam CETA, to powinniśmy wykazać mu twarde argumenty, mogąc liczyć na dojrzałość społeczeństwa, na to, że wyciągnie z tych argumentów może nie średnią, ale właściwe wnioski, i że uzna racje tych, którzy będą podejmować ostateczną decyzję. Ta decyzja, przyznaję, nie jest łatwa, bo czujemy, że jesteśmy pod ogromnym naciskiem opinii publicznej, czujemy, że próbują coś na tym ugrać różne środowiska à la populistyczne. Ale zdajemy też sobie sprawę z tego, że jest to jedna z ważniejszych decyzji, jakie w ciągu ostatnich lat podejmuje i rząd Polski, i parlament. Tak jak powiedział pan marszałek Borusewicz, to jest przedsionek do czegoś jeszcze trudniejszego, czyli do umowy ze Stanami Zjednoczonymi. Ale nikt z nas tej odpowiedzialności nie zdejmie. Proces negocjacji trwał ileś tam lat, jeszcze za poprzedniej koalicji – nie wnikam, z jakim skutkiem to następowało – ale ostateczną decyzję podejmie ten rząd i prawdopodobnie ten parlament, podejmując decyzję o ratyfikacji bądź nieratyfikacji tą większością 2/3 głosów. Chciałbym powiedzieć o jeszcze jednym argumencie. Może on nie dla wszystkich jest istotny, ale dla mnie on jest trochę istotny, choć wydaje się przewrotny. Bo jeśli słyszę, że wielką troskę o losy Unii Europejskiej, w tym również Polski, po podpisaniu i po ratyfikacji umowy CETA, wykazuje Federacja Rosyjska, również poprzez swoje opiniotwórcze media, to zastanawiam się, czy samo to nie wskazuje na to, że to może być pozytywne porozumienie, bo w jakiś sposób może tamtejszym interesom wejść w szkodę. Bo oni jakoś tej troski nie wykazują wtedy, kiedy jednym pstryknięciem nakładają embargo nie wiadomo skąd i dlaczego albo kiedy wymyślają jakieś powody, które nie należą do racjonalnych, albo kiedy nad głowami prowadzą nam rury z gazem po to, żeby ominąć nasz kraj i żeby zapewnić przede wszystkim sobie rynek zbytu, bezpieczny rynek zbytu, omijając jakiekolwiek trudności, które mogłyby się pojawić w przyszłości. Dlatego nawet ten argument i te sojusze gospodarczo-polityczne, które zawierane są gdzieś tam daleko, a wpływają na układ sił gospodarczych, politycznych, militarnych na świecie… Dlatego te argumenty również wskazują na to, że trzeba głęboko rozważyć, czy aby nie zasadne wydaje się podejście do tej umowy. Dziękuję bardzo, Panie Marszałku.
ParlaMint-PL_2021-11-09-sejm-41-1.u129	Panie Marszałku! Wysoka Izbo! Panie Premierze! Jestem członkiem Komisji Obrony Narodowej. Dlatego z tego miejsca chcę bardzo serdecznie podziękować wszystkim żołnierzom i funkcjonariuszom wszystkich służb za to, co robią dla nas, Polaków, strzegąc honoru i granicy Rzeczypospolitej Polskiej. Chcę powiedzieć, że reżim Łukaszenki wykorzystuje imigrantów, którzy chcą dostać się do krajów Unii Europejskiej. To jest sprawa oczywista. Natomiast dzisiaj na granicy jest kilka tysięcy, jutro będzie być może kilkadziesiąt tysięcy imigrantów. Jak leje się woda w domu i grozi powódź, to nie tylko uszczelnia się jedno z pomieszczeń, któremu grozi zalanie, ale generalnie odcina się napływ wody. I stąd moje pytanie: Panie premierze, czy będzie pan rozmawiał z kierownictwem Unii Europejskiej, aby zażądać jednoznacznej deklaracji, że każdy jeden (Dzwonek) nielegalny imigrant, który dostanie się na teren Unii Europejskiej, będzie deportowany do swojej ojczyzny? Myślę, że jeżeli taka deklaracja by padła, to rozwiązywałaby przede wszystkim kwestię napływu imigrantów na Białoruś. Następne pytanie. Czy zażąda pan od Unii Europejskiej... Dziękuję serdecznie. ...aby partycypowała w kosztach utworzenia zapory na granicy polsko-białoruskiej? Bo przecież jest to również... Dziękuję serdecznie, panie pośle. ...granica wschodnia Unii Europejskiej. Dziękuję bardzo. [[Oklaski]]
ParlaMint-PL_2020-07-15-sejm-14-1.u77	Szeregowy Pośle Kaczyński! Panie Marszałku! Wysoka Izbo! Po pierwsze, jednym z najważniejszych założeń demokracji jest tworzenie prawa oparte na dialogu pomiędzy społeczeństwem a jego przedstawicielami. W takim razie dlaczego zaniechali państwo konsultacji społecznych dotyczących tego projektu? Proszę o wyjaśnienia. Po drugie, kilka lat temu zadałam pytanie w Internecie: Po co komu drzewa? Przecież zabierają miejsca parkingowe, brudzą i zasłaniają widok na Polskę wstającą z kolan. Była to smutna satyra na masowe wycinanie drzew i lasów rozpoczęte za rządów PiS-u. Niestety w kraju, gdzie rządzący nie potrafią zrozumieć ironii, potraktowali tę moją wypowiedź poważnie. Dzisiaj znaleźli kolejny absurdalny powód, by tym razem palić lasy. Zrobicie wszystko, by postawić na swoim. Tylko pamiętajcie, że w Polsce bez drzew, lasów, wody, zwierząt, zabetonowanej, z najgorszym powietrzem w Europie, czarnej od węgla - na tej pustyni zostaniecie sami, nawet bez ludzi. Bo kto chciałby mieszkać w takim smutnym, szarym od dymu, betonowym świecie? Pomyślcie o tym. [[Dzwonek]] Dziękuję bardzo. [[Oklaski]]
ParlaMint-PL_2017-12-13-sejm-54-2.u289	Dziękuję bardzo. Zamykam dyskusję... A, przepraszam, pan poseł sprawozdawca jeszcze chce zabrać głos. Bardzo proszę, pan poseł sprawozdawca Piotr Uściński. Bardzo proszę.
ParlaMint-PL_2020-09-10-senat-15-1.u8	Dziękuję bardzo, Panie Marszałku. Panie Marszałku! Wysoka Izbo! Ja bym chciał zgłosić wniosek formalny o wykreślenie punktu czwartego, o którym pan marszałek przed chwilką mówił, tj. informacji Ministra Zdrowia na temat dostępności do świadczeń zdrowotnych w okresie epidemii koronawirusa jak również przedstawienia strategii działań w ochronie zdrowia w okresie jesienno-zimowym. W Senacie od pewnego czasu tworzona jest taka tradycja przesłuchiwania ministrów… Słowa „przesłuchiwanie” używamy bardzo świadomie, bo to nie jest informacja, tylko właśnie przesłuchiwanie. Senatorowie Platformy Obywatelskiej, zgodnie z założeniem i wolą pana przewodniczącego Donalda Tuska, skaczą do gardła panom i paniom ministrom. Przypomnę i panu marszałkowi, i Wysokiej Izbie, również Platformie Obywatelskiej, że Senat nie ma w swoich konstytucyjnych uprawnieniach kontrolowania działania rządu. Uważam, że takie spotkanie powinno się odbyć ewentualnie w komisji i tam powinna być taka dyskusja, a nie na plenarnym posiedzeniu Senatu. Jest tworzona nowa tradycja… Proszę mi przypomnieć, czy tu kiedykolwiek stał którykolwiek minister z Platformy Obywatelskiej. Nigdy. Nie było żadnego ministra, który byłby przesłuchiwany tak, jak do tej pory państwo przesłuchujecie… Nie było pana ministra Arłukowicza, nie było pani minister Ewy Kopacz, nie było ani razu przy tej mównicy pana Donalda Tuska. Tak więc uważam, że ta wcześniejsza tradycja i wcześniejsze zwyczaje były zgodne z zapisami konstytucji, jak również zgodne z dobrymi manierami. Wnoszę w sposób formalny o skreślenie punktu czwartego.
ParlaMint-PL_2017-05-17-senat-41-2.u18	Panie Marszałku! Wysoka Izbo! Mam zaszczyt zaprezentować – w pewnym niezbędnym skrócie, bo rządowy projekt jest dość długi – projekt ustawy o zmianie ustawy o Krajowej Szkole Sądownictwa i Prokuratury, ustawy – Prawo o ustroju sądów powszechnych oraz niektórych innych ustaw. Teraz przyczyny nowelizacji – w bardzo wielkim skrócie. Ustawą z 18 marca 2016 r. parlament tej kadencji uznał, że należy dać jeszcze troszkę czasu po to, ażeby model funkcjonowania Krajowej Szkoły Sądownictwa i Prokuratury i aplikacji przez nią prowadzonych dopracować w szczegółach. Chodzi o ten model, który w 2015 r., jeszcze w poprzedniej kadencji, ustalono. Analiza funkcjonowania Krajowej Szkoły Sądownictwa i Prokuratury od daty jej powstania w 2009 r. doprowadziła do wniosku, że największym problemem w tej instytucji jest brak gwarancji ustawowej dla absolwentów krajowej szkoły, którzy otrzymują profesjonalne szkolenie, do otrzymania stanowisk sędziowskich czy asesorskich mimo zdanego egzaminu sędziowskiego i ukończenia ekstremalnie trudnego szkolenia w tej placówce. Jest to strata nie tylko społeczna. Jest to również strata wysokich nakładów finansowych ponoszonych na kształcenie w krajowej szkole. Gwoli zobrazowania tej tezy wskażę, że dzisiaj jedynie 30 aplikantów aplikacji sędziowskiej spośród 160 aplikantów sędziowskich, którzy posiadali takowe uprawnienie do zgłaszania kandydatury na wolne stanowiska sędziowskie, uzyskało nominacje sędziowskie. Analiza, którą przeprowadziliśmy w porozumieniu z Krajową Szkołą Sądownictwa i Prokuratury, wykazała nadto, że w praktyce funkcjonowania sądownictwa powszechnego i szkoły mamy wady systemowe, biurokratyczne regulacje, w związku z tym też niektóre przepisy zmieniające prawo o ustroju sądów powszechnych zostały zawarte w tej ustawie. Ta ustawa przewiduje uregulowanie sytuacji prawnej osób, które ukończyły aplikację sędziowską w krajowej szkole, oraz osób, które aktualnie ją odbywają lub będą odbywać na dotychczasowych zasadach do 2020 r. W tym czasie aplikanci, którzy rozpoczęli w dniu 30 stycznia 2017 r. szkolenie na aplikacji ogólnej, będą przystępować do egzaminu sędziowskiego, zaś absolwenci czterech pierwszych roczników aplikacji sędziowskiej, zgodnie z obecnym stanem prawnym, mają zagwarantowane uprawnienie do ubiegania się w drodze konkursu na stanowisko sędziego sądu rejonowego. To uprawnienie na mocy art. 24 ustawy z 10 lipca 2015 r. wygasłoby z dniem 31 grudnia 2022 r. Te zmiany, które proponujemy, to przede wszystkim wprowadzenie nowego modelu dojścia do zawodu sędziego, modelu preferowanego – poprzez aplikację sędziowską realizowaną w Krajowej Szkole Sądownictwa i Prokuratury, z uzupełniającym pozyskiwaniem kandydatów do służby sędziowskiej z innych zawodów prawniczych. Zmiany, które zaproponował rząd i zaakceptował Sejm, przyczynią się do uzyskania przez jak największą liczbę aplikantów sędziowskich zatrudnienia w sądownictwie powszechnym. O tym, jak nieracjonalna była dotychczasowa regulacja, już wspominałem. Zasadne jest, by instytucję asesora sądowego powiązać z przyjętym modelem kształcenia wstępnego kandydatów na stanowiska sędziowskie, bowiem w dotychczasowym stanie prawnym dostęp do stanowiska asesora przewidziany był dla wielu grup kandydatów, których kształcenie zawodowe nie odbywało się na tak wysokim poziomie merytorycznym i przy tak wysokim zaangażowaniu środków publicznych, jak w przypadku kształcenia przez krajową szkołę. Zakładamy, że mianowanie na stanowisko asesora sądowego mogą uzyskać tylko te osoby, które ukończyły aplikację w krajowej szkole i złożyły egzamin sędziowski lub egzamin prokuratorski z wynikiem pozytywnym. Pierwszeństwo obejmowania stanowisk asesorskich będzie przysługiwało oczywiście aplikantom sędziowskim, dopiero w razie nieobsadzenia wszystkich stanowisk asesorskich przez aplikantów aplikacji sędziowskiej w wydziałach karnych minister sprawiedliwości będzie mógł zarządzić przeznaczenie tych stanowisk dla aplikantów aplikacji prokuratorskiej. W związku z tym postuluje się, aby po odbyciu aplikacji wynik egzaminu sędziowskiego, ewentualnie prokuratorskiego, w tych rzadkich przypadkach, decydował o pierwszeństwie przyjęcia na asesurę sądową, zaś po odbyciu asesury, jeżeli przebieg służby nie będzie budził żadnych zastrzeżeń, asesor otrzymywał propozycję nominacji sędziowskiej bez konieczności uczestniczenia w konkursie. Zgodnie z ustawą minister sprawiedliwości będzie dokonywał mianowania na stanowisko asesora sądowego na czas nieokreślony. Jeżeli Krajowa Rada Sądownictwa nie zgłosi sprzeciwu wobec mianowanego asesora, będzie on mógł pełnić obowiązki sędziego przez okres 4 lat. To zapewnia gwarancję niezależności asesora sądowego, z jednej strony poprzez zerwanie po akcie mianowania więzi między asesorem a ministrem sprawiedliwości, a z drugiej poprzez zapewnienie wpływu Krajowej Rady Sądownictwa zarówno na powierzenie asesorom pełnienia funkcji sędziowskich, jak i w zakresie wpływu na dalszą karierę zawodową na stanowisku sędziego. Ustawa wzmacnia rolę krajowej szkoły w procesie kształcenia kandydatów do objęcia stanowisk sędziowskich w sądownictwie powszechnym i prokuraturze. Przywraca krajowej szkole pełne kompetencje do organizowania przebiegu aplikacji, organizowania praktyk, a aplikantom przywraca status aplikanta jako stypendysty krajowej szkoły. Następuje odejście od przyznania aplikantowi aplikacji sędziowskiej i prokuratorskiej statusu pracownika sądu bądź prokuratury. Ustawa wzmacnia również pozycję dyrektora krajowej szkoły i kształtuje wzajemne relacje organów szkoły, zmniejsza skład rady programowej oraz ogranicza jej kompetencje, bowiem staje się ona organem ściśle doradczym i opiniodawczym w stosunku do dyrektora szkoły. Jeżeli państwo senatorowie mieliby jakieś pytania, to oczywiście jestem do dyspozycji.
ParlaMint-PL_2018-11-22-senat-67-2.u180	Dziękuję bardzo, Panie Marszałku. Panie Ministrze, ja mam następujące pytanie. Po pierwsze bym prosił o ustosunkowanie się do tej kwestii, którą poruszyłem, zadając pytanie panu senatorowi Dobkowskiemu: czy osoba, która będzie pełnomocnikiem, później może pełnić funkcję tego generalnego inspektora? To jest moje pierwsze pytanie. Drugie dotyczy tej kwestii, że ustawa wprowadza również zakaz rybołówstwa rekreacyjnego w trakcie zarybiania akwenu. Jakie tu okresy mogą wchodzić w grę? Rybołówstwo rekreacyjne czy w ogóle taka żegluga rekreacyjna jest bardzo popularna, szczególnie w okresie letnim, i dziesiątki tysięcy turystów, którzy wypoczywają nad polskim morzem, korzystają z tej formy spędzania czasu. I czy tu nie będzie kolizji? Być może – ja się na tym nie znam – te momenty zarybiania są poza szeroko rozumianym sezonem letnim, ale prosiłbym o wyjaśnienia w tej sprawie. Dziękuję.
ParlaMint-PL_2020-08-13-senat-14-3.u266	Dziękuję bardzo, Panie Marszałku. Przedstawię je z miejsca. Bardzo proszę o przyjęcie poprawek popartych przez mniejszość komisji. Są to poprawki nr 25, 26, 27, 28, 29, 30, 31, 32, 33, 34, 35, 36, 37, 38, 39, 40, 41, 56, 59, 61, 72, 78 i 82. Dla ułatwienia dodam, że są to poprawki zgłoszone w różnych konfiguracjach przez senatorów Martynowskiego, Zająca i Pocieja. Dziękuję i bardzo proszę o ich przyjęcie.
ParlaMint-PL_2022-03-10-senat-38-2.u12	Dziękuję bardzo. Panie Marszałku! Panie Senatorze! Na podstawie ustawy… Ja nawet nie mówię o tej ustawie związanej z funduszem autobusowym. Na podstawie ustawy o publicznym transporcie zbiorowym, która została przyjęta i obowiązuje od 2010 r., organizatorem transportu zbiorowego jest samorząd. Tak że to samorząd wybiera operatora, wybiera firmę przewozową, która realizuje tę usługę. Oczywiście ten wybór musi być dokonany zgodnie z prawem, czyli albo na podstawie przetargu, albo na podstawie tej krótszej ścieżki, ale też zgodnie z przepisami prawa. Mówiąc o krótszej ścieżce, mam na myśli wybór wynikający chociażby z rozeznania rynku, kiedy zaspokajanie jakichś potrzeb – a funkcja transportowa jest taką podstawową potrzebą – może zostać zakłócone. I z tego, co wiem, wynika, że samorządy korzystają z tej szybkiej ścieżki, ale robią to po to, aby przewozy funkcjonowały, aby po prostu dostępność komunikacyjna była jak największa. Słusznie pan senator zauważył, że pandemia, która siłą rzeczy ograniczyła mobilność Polaków, spowodowała duże problemy firm transportowych w Polsce. Tak, widzieliśmy to. Myślę, że gdyby nie fundusz i to państwowe wsparcie, tych linii autobusowych byłoby jeszcze mniej. Przypominam, że w tym roku dofinansowaniem zostanie objętych – czy już jest objętych – 4 tysiące 900 linii, a dzięki tej zmianie będzie ich jeszcze więcej. Jestem przekonany, że gdyby nie te środki, gros tych linii zostałoby zlikwidowanych. Samorządy nie byłyby w stanie ze środków własnych utrzymywać przewozów autobusowych na takim poziomie. Tak że w dobie pandemii fundusz się sprawdził, był czymś, co utrzymało w wielu miejscach dostępność komunikacyjną, dostęp do transportu autobusowego. I to też warto podkreślić. A jeżeli chodzi o prawne aspekty wyboru przewoźnika, no to, tak jak mówię, leży to w gestii organizatora, czyli samorządu. Samorząd może wybrać przewoźnika na drodze postępowania przetargowego, ale może również – w sytuacji pilnej potrzeby, kiedy zaspokajanie podstawowych potrzeb jest zagrożone – zrobić to z wolnej ręki. Tutaj samorząd ma pełną autonomię i tę autonomię, oczywiście na podstawie przepisów prawa, wykorzystuje.
ParlaMint-PL_2021-09-15-sejm-37-1.u196	Szanowna Pani Marszałek! Wysoka Izbo! Panie Ministrze! W imieniu Klubu Parlamentarnego Koalicja Obywatelska przedstawiam nasze stanowisko dotyczące projektu ustawy o wsparciu jednostek samorządu terytorialnego w związku z programem Polski Ład. Na początku chcę się zgodzić z tezą zawartą w uzasadnieniu projektu, że ustawa o dochodach jednostek samorządu terytorialnego z 2003 r. wymaga gruntownych zmian, a właściwie trzeba ją napisać od nowa, bowiem nie uwzględnia nowej sytuacji oraz nowych zadań, jakie przez 17 lat zostały powierzone samorządom. Jednakże, panie ministrze, prace ministerstwa przez ostatnie 6 lat nie zakończyły się oczekiwanym projektem, a oczekują tego i samorządowcy, i chyba my wszyscy. W międzyczasie natomiast rząd zaproponował, a większość sejmowa uchwaliła, szereg zmian ustawowych destabilizujących finanse samorządu. Ustawy z sierpnia 2019 r. i listopada 2020 r. dotyczące rozwiązań podatkowych, głównie obniżek PIT-u i CIT-u, uszczupliły dochody jednostek samorządu terytorialnego w latach 2019–2021 o łączną kwotę 12 399 mln zł. Tego pan chyba nie zazdrości, panie pośle. Dodatkowo samorządy obarczane były, i są, większymi wydatkami na utrzymanie oświaty. W 2014 r. subwencja oświatowa pokrywała 66% wydatków na utrzymanie szkół i placówek, w 2019 r. już tylko 60%. Te ubytki w dochodach stoją w sprzeczności z zapisaną w art. 167 Konstytucji Rzeczypospolitej Polskiej zasadą adekwatności zasilania finansowego do zakresu zadań. Tymczasem zgodnie z rządowymi danymi zmiany podatkowe w Polskim Ładzie mają skutkować spadkiem dochodów jednostek samorządu terytorialnego o dalsze 12 mld zł rocznie. Natomiast propozycje zrekompensowania tych ubytków zawarte w omawianym przez nas dzisiaj projekcie ustawy są dalece niewystarczające. Po pierwsze, nie uwzględniają one dotychczasowego spadku dochodów JST w latach 2019–2021. Stosowne projekty dotyczące tych rekompensat były składane przez nas w Sejmie i uchwalone przez Senat. Niestety trafiły do zamrażarki pani marszałek. Po drugie, przedstawione w projekcie propozycje nie zwiększają udziału samorządów w podatkach PIT i CIT, o czym wspominał pan minister, mimo szacowanego na ponad 12 mld zł rocznie zmniejszenia tych dochodów w konsekwencji wprowadzenia Polskiego Ładu. Po trzecie, komplikują i tak już nieprosty system finansowania zadań realizowanych przez samorządy. Wprowadzane są nowe algorytmy, nowe rodzaje subwencji. Samorządy oczekują natomiast stabilizacji dochodów własnych. Dla parlamentarzystów Koalicji Obywatelskiej, ale też dla samorządów projekt ustawy w tym kształcie jest nie do przyjęcia. Nie został też uzgodniony przez Komisję Wspólną Rządu i Samorządu Terytorialnego, panie pośle. Dlaczego, skoro chcecie tak dobrze zrobić samorządom? Jego przyjęcie skutkowałoby dalszym drastycznym obniżeniem dochodów samorządów terytorialnych, a co za tym idzie - zahamowaniem inwestycji oraz pogorszeniem jakości usług publicznych. Szkoły, przedszkola, żłobki, pomoc społeczna, służba zdrowia, transport publiczny, jakość dróg i chodników - na to wszystko łożą przecież samorządy. Dlatego na jutrzejszym posiedzeniu połączonych komisji Koalicja Obywatelska po konsultacjach z przedstawicielami samorządów złoży poprawki, które pozwolą zrekompensować jednostkom samorządu terytorialnego dotychczasowe straty i zapewnią im stosowny do zadań poziom dochodów poprzez procentowy wzrost udziałów w podatkach PIT i CIT. Zakładając dobrą wolę rządu i większości sejmowej, liczymy na poparcie naszych merytorycznych propozycji. Od poziomu i stabilności finansowania samorządów zależy bowiem wprost jakość życia Polek i Polaków, dostępność do służby zdrowia, oświaty, kultury, sportu i rekreacji (Dzwonek), transportu publicznego, jakość powietrza, stan dróg, chodników i obiektów użyteczności publicznej. [[Oklaski]]
ParlaMint-PL_2020-04-16-sejm-10-2.u124	Był wniosek o przerwę, przegłosujemy. Konwentu nie zwołam, ale wniosek o przerwę jest regulaminowy, więc przegłosujemy wniosek o przerwę. Przystępujemy do głosowania. Kto z pań i panów posłów jest za zarządzeniem przerwy w obradach, zechce podnieść rękę i nacisnąć przycisk. Kto jest przeciw? Kto się wstrzymał? Przecież sprawozdanie komisji pojawiło się na stronach posiedzenia Sejmu dopiero po wznowieniu tego posiedzenia. Głosowało 452 posłów. 214 - za, 233 - przeciw, 5 się wstrzymało. Wniosek został odrzucony. Tablica pokazała coś innego, pani marszałek. Przecież mam tablicę przed sobą. Wniosek formalny, pan poseł Borys Budka, Koalicja Obywatelska. Minuta. Proszę.
ParlaMint-PL_2016-12-01-sejm-31-3.u261	Panie Marszałku! Wysoka Izbo! Panie Ministrze! Mam zaszczyt przedstawić sprawozdanie Komisji Edukacji, Nauki i Młodzieży o poselskim projekcie ustawy o zmianie ustawy Prawo o szkolnictwie wyższym oraz niektórych innych ustaw. Sprawozdanie to druk nr 1075, natomiast projekt ustawy - druk nr 1032. Marszałek Sejmu zgodnie z art. 37 ust. 1 i art. 40 ust. 1 regulaminu Sejmu skierował w dniu 15 listopada 2016 r. powyższy projekt ustawy do Komisji Edukacji, Nauki i Młodzieży do pierwszego czytania. Komisja Edukacji, Nauki i Młodzieży w dniu 29 listopada 2016 r. przeprowadziła dyskusję nad projektem nowelizacji ustawy Prawo o szkolnictwie wyższym. W trakcie posiedzenia zostały zgłoszone poprawki. Tych poprawek było sześć. Dwie spośród nich zostały przyjęte, dwie zostały odrzucone, jedna została uznana za bezzasadną, natomiast jedna została wycofana przez wnioskodawców. Panie Marszałku! Wysoka Izbo! Komisja Edukacji, Nauki i Młodzieży po przeprowadzeniu pierwszego czytania oraz rozpatrzeniu projektu ustawy na posiedzeniu w dniu 29 listopada 2016 r. wnosi, aby Wysoki Sejm raczył uchwalić załączony projekt ustawy. Dziękuję bardzo. [[Oklaski]]
ParlaMint-PL_2019-04-25-sejm-80-3.u514	Pani Marszałek! Panie Premierze! Panie Ministrze! Wysoka Izbo! Przyjmuje się, iż współczynnik dzietności 2,10–2,15 jest to jedynie prosta zastępowalność pokoleń. Obecnie w Polsce mamy współczynnik dzietności na poziomie 1,45. Co to oznacza? Że naród polski wymiera. Nie korzystają państwo z rozwiązań, które przedstawia strona społeczna, nie korzystają państwo z rozwiązań, które przedstawia Kukiz’15. Widzimy, że program 500+ nie działa. Jak państwo chcą zapewnić, aby - bo to się dzieje od lat, tak nie jest tylko teraz, tak jest od lat - ten tragicznie niski współczynnik dzietności wrócił przynajmniej do tego 2,15, który zapewni to, że na polskich ziemiach będzie żył naród polski? Dziękuję. [[Oklaski]]
ParlaMint-PL_2017-02-22-sejm-36-1.u309	Dziękuję panu posłowi. Proszę o zabranie głosu podsekretarza stanu w Ministerstwie Finansów pana ministra Piotra Nowaka. Bardzo proszę, panie ministrze.
ParlaMint-PL_2018-05-09-senat-60-1.u338	Te dane były w gestii związków żeglarskich i dostęp do nich był ograniczony. Możemy odnosić się do tego typu wypadków tylko i wyłącznie poprzez komisję badań wypadków morskich lub rejestry w urzędach żeglugi śródlądowej. Ale na dzień dzisiejszy nie jestem w stanie panu tego powiedzieć. Dzisiaj wydaje nam się, że ten sposób jak gdyby uporządkuje sprawy związane chociażby z wypadkowością takich jednostek.
ParlaMint-PL_2022-05-25-sejm-55-1.u570	Panie Marszałku! Wysoka Izbo! Panie Pośle Tomczak! Proszę się o deweloperów nie martwić. Develia poinformowała, że w tym roku marże deweloperów wyniosą aż 30%. Chyba, że wolicie, żeby to było 40% - wtedy rzeczywiście upominajcie się o deweloperów. Martwcie się o ludzi, dlatego że w 2019 r. aż 40% polskich rodzin miało za wysokie dochody, żeby dostać mieszkanie socjalne i za niskie dochody, żeby dostać kredyt. [[Dzwonek]] Nie było rady dla tych ludzi i to jest faktyczny problem, którym musimy się zająć. [[Oklaski]]
ParlaMint-PL_2021-06-23-sejm-33-1.u256	Panie Marszałku! Wysoka Izbo! Dziwię się, że taki projekt trafia do polskiego Sejmu dopiero teraz. To prawo, które wprowadza instytucję zadośćuczynienia dla najbliższych członków rodziny poszkodowanego, istnieje w zasadzie od 2008 r. Niestety przez 13 lat, czyli w okresie rządów PiS-u i Platformy, nikt nie próbował tego doprecyzować, a szkoda. Po prostu szkoda. Praktyka sądowa pokazuje, że kompensacja krzywdy wyrządzonej rodzinie przez brak możliwości kontynuowania bądź nawiązania więzi była często zasądzana i to się działo. Ale niestety nie była to reguła, mamy też tutaj przykłady oddalenia takich roszczeń. To nie stawia niestety naszego sądownictwa czy powagi państwa polskiego w najlepszym świetle. Taki rozdźwięk mamy często w sytuacjach bardzo podobnych. Szkoda że - myślę, że można to powiedzieć wprost - w imię ratowania pewnego PR-u, tutaj pana prezydenta, musimy zajmować się akurat takimi tematami, jakbyśmy nie byli w stanie dokonać tego w tym Parlamencie szybciej, np. w poprzednich kadencjach. Zamiast prowadzić realną politykę, zarówno wewnątrz państwa, jak i na zewnątrz, trzeba się zajmować tym. Narzędzia, które ma prezydent, są ograniczone. Jest jedynie możliwość dialogu czy właśnie to załatwianie spraw dla Polaków. Dalej wiele spraw stoi w miejscu. Warto byłoby przypomnieć o frankowiczach czy o reformie NFZ, bo sam pan prezydent mówił o tym, że też jest za likwidacją NFZ bądź co najmniej za jego radykalną reformą. Tutaj taka prezydencka wiarygodność może być nadwątlona przez to, jak zachował się wobec funduszu zadłużenia, który PiS razem z Lewicą przegłosował w Sejmie, a on potem to wszystko podpisał. Nie zmienia to faktu, że akurat ten projekt był po prostu potrzebny, więc my też jako Konfederacja będziemy go popierać. Dziękuję bardzo.
ParlaMint-PL_2020-07-22-sejm-15-1.u101	Pani Marszałek! Wysoka Izbo! Panie Premierze! Dziś priorytetem dla polskiego rządu musi być czyste powietrze i ekologia. Niestety polskie miasta wiodą prym na liście tych najbardziej zanieczyszczonych, a dowiedzieliśmy się, że pan premier przyjeżdża z zaledwie 3 mld euro, a nie 8, które były pierwotnie planowane właśnie na walkę wspierającą ekologię. Panie Premierze! Jestem posłem z województwa śląskiego, podobnie jak pan, tylko że ja w województwie śląskim mieszkam i wiem, czym się tam oddycha, a w zasadzie - co nas tam dusi. Pan tego nie wie, bo gdyby pan to wiedział, na pewno umieściłby pan wśród priorytetów swoich rządów walkę ze smogiem i walkę o czyste powietrze. Ha, ha, ha! Niestety, wielu spośród nas każdego roku umiera z powodu zanieczyszczeń powietrza. My dzisiaj jako młode pokolenie, panie premierze, oczekujemy tego, że w końcu polski rząd będzie myślał o przyszłości, że nie będziemy znowu odgrzewać starych sporów. [[Dzwonek]] Pora na zmianę mentalności i ukierunkowanie się w stronę przyszłości. [[Oklaski]]
ParlaMint-PL_2020-06-04-sejm-12-4.u33	Wysoki Sejmie! Ja o formie, bo jednak estetyka dla naszego narodu jest rzeczą ważną. Panie Prezydencie! Panie Premierze! Nie ma obydwu panów, ale obydwaj panowie coraz głośniej krzyczycie i coraz szybciej mówicie. Premier wrócił. Chciałam zaapelować słowami poety, bo źle się kojarzy krzyk i szybkie mówienie, jako historyk, panie premierze, pan o tym wie: Wolno bardzo do nas mów, premierze, słodko bardzo do nas mów, premierze, nie krzycz, bo trzeba cenę swoją znać, premierze, trzeba trzeźwo życie brać, premierze, trzeba wyczuć, kiedy w szatni płaszcz pozostał przedostatni, trzeba wiedzieć, kiedy wstać i wyjść. W waszej szatni to giną płaszcze. Ma pan szansę. Ja rozumiem, że to jest desperacja, bo wasze dni się kończą, ale ważne jest dla Polaków... Jak mówi Herbert, nasza odmowa, niezgoda i upór to w gruncie... [[Wicemarszałek wyłącza mikrofon, poseł przemawia przy wyłączonym mikrofonie, oklaski]] Dlaczego pan przerywa?
ParlaMint-PL_2016-11-04-sejm-29-2.u517	Panie Marszałku! Wysoka Izbo! Odniosę się do pytań. Pani poseł pytała, jakie działania podjęliśmy, żeby była możliwość otrzymywania więcej niż na jedno dziecko. To jest ta ustawa, którą zrealizowaliśmy, jeżeli chodzi o orzeczenie Trybunału Konstytucyjnego, czyli że może to dotyczyć więcej niż jednego opiekuna, jeżeli w rodzinie jest więcej niż dwoje dzieci. Teraz pan poseł Piechota. Pan, panie pośle, używa takich bardzo mocnych słów, mówiąc, że skandaliczne jest „odcinanie” dzieci niepełnosprawnych, że skandaliczne jest to, że nie pomagamy dzieciom niepełnosprawnym. Panie pośle, nie lubię takich słownych przepychanek i nie lubię w to wchodzić. Natomiast jeżeli mówię o tym, że program 500+ obejmuje 220 tys. dzieci niepełnosprawnych, to znaczy, że dobrze ponad 1 mld zł trafia do tych dzieci w wyniku uchwalenia tego programu. Proszę zwrócić uwagę, że manipuluje pan słowem. Nikt nie jest z tego programu wykluczany. Obowiązuje kryterium dochodowe 800 zł w przypadku dziecka, które jest pełnosprawne, i 1200 zł w przypadku dzieci z niepełnosprawnością. Proszę też zwrócić uwagę, że przez 8 lat był pan w koalicji rządzącej i kiedy były uchwalane ustawy związane ze świadczeniami rodzinnymi, ze wszystkimi takimi kwestiami związanymi z pomocą dzieciom, nikt nigdy tego nie podnosił - chodzi o lekki stopień niepełnosprawności po 16. roku życia - nie mówił, żeby to zmieniać. Tak że bardzo bym prosił o to, żeby jednak zobaczyć to w skali całości. 90% dzieci z niepełnosprawnością otrzymuje wsparcie z programu 500+. Nie było tak naprawdę nigdy takiego przeskoku jakościowego, jeżeli chodzi o tę kwestię. Jeżeli chodzi o bezpłatne przejazdy, to przepraszam, ale odpowiemy na piśmie. Trudno jest mi tak na bieżąco się do tego odnieść. Poseł Suchoń pyta o wyrok Trybunału Konstytucyjnego. To też się przewijało. Tak jak powiedziałem, cały czas deklarujemy, że wykonamy ten wyrok Trybunału Konstytucyjnego. Proszę zwrócić uwagę, że jeszcze nie minął nawet rok, odkąd ukonstytuował się rząd. Naprawdę dużo rzeczy zostało zrobionych, jeżeli chodzi o politykę społeczną. Nie da się zrobić wszystkiego. Na 2017 r. faktycznie nie są przewidziane pieniądze na wykonanie tego wyroku Trybunału Konstytucyjnego. Pan poseł Kasprzak pyta o środowiskowe domy pomocy. Tutaj rzeczywiście jest tak, że od 6 lat ta kwota była zamrożona, jeżeli chodzi o kwestię dodatkowych pieniędzy. Natomiast od 1 stycznia 2016 r. jest podwyżka z 1030 zł do 1268 zł kwoty, która tam wędruje na jednego podopiecznego. Przyspieszam, bo nie zdążę. Polityka senioralna. Choć pan poseł nie zadał pytania, to odpowiadam, że 300 stron zostało przekazanych do Rady Ministrów, jeżeli chodzi o sprawozdanie z polityki senioralnej. Czy 500+ wspiera osoby niepełnosprawne? Właśnie mówiłem. Naprawdę proszę zachować trochę umiaru. Jeśli jest program 500+, który rzeczywiście bardzo pomaga, i w nim właściwie mieści się 90% dzieci niepełnosprawnych, to jest to właściwie jakościowa zmiana, panie pośle. Mówię to też do pana posła Gonciarza. Jeśli chodzi o przegląd środków z PFRON - nawiązując do tego, o czym mówiła pani poseł Ścigaj na koniec - to ja się absolutnie zgadzam. Tak, absolutnie się zgadzam, potrzeba nam polityki horyzontalnej, systemowej. Trzeba przeglądnąć, gdzie te pieniądze idą, jak te pieniądze idą, czy one idą z głową, czy nie idą z głową. I rzeczywiście deklarujemy, rzeczywiście przygotowujemy strategię. Też ten zespół, z którym się spotykamy w centrum Dialog, powstał właśnie po to, żeby wypracować takie systemowe rozwiązania. Tu jest zgoda, tak być powinno. Jeżeli chodzi o kwestie związane z tym, jakie działania należy podjąć w przypadku rodzica dziecka niepełnosprawnego, to jest ta podwyżka do 1403 zł. Pojawiły się też kwestie związane z przedstawicielami niepełnosprawnych w Dialogu. Mówiłem, że jest to rozszerzone - pani poseł Kwiecień o to pytała - z 7 do 20 osób. Renta socjalna. Pan poseł Masłowski mówi, że jest ona skandalicznie niska, ale później pan poseł Kryj słusznie zauważa... Szanowni państwo, jeśli renta socjalna jest podnoszona w ciągu 1 roku o ponad 13%, to nawet jakby ktoś był bardzo nieżyczliwy, to jednak musi docenić, że jest to podniesienie o 13% w momencie, w którym tak naprawdę w Polsce nie ma inflacji. Takich podwyżek po prostu nie było, jeżeli chodzi o te świadczenia. Ich po prostu nie było. 13% to jest naprawdę ogromna podwyżka. Jeżeli chodzi o bariery architektoniczne - pan poseł Andruszkiewicz o to pytał - to kolejna unijna perspektywa bardzo mocno akcentuje to, żeby je zmniejszać. PKP, niedostosowanie. Oczywiście nie czuję, nie mam takiego mandatu, żeby na tego rodzaju pytanie odpowiedzieć, to pytanie bardziej do PKP. Natomiast jeżeli z Unii Europejskiej jest kupowany nowy tabor, to musi on być dostosowany do potrzeb osób niepełnosprawnych, takie są wymogi. Wrócę jeszcze do renty socjalnej. Pan poseł Kryj pytał, ile osób jest objętych tą rentą socjalną. To jest 277 tys. osób. Aha, i jeszcze pojawiła się kwestia zasiłku pielęgnacyjnego i dodatku pielęgnacyjnego. Jest ta różnica, ona jest tak naprawdę od samego początku. Dodatek jest waloryzowany tak jak emerytury i renty z FUS, zasiłek jest w innym systemie świadczeniowym. Pewnie przedmiotem refleksji powinno być to, na ile jest ta różnica uzasadniona, choć one są jednak w dwóch odrębnych systemach. Na 2017 r. nie ma przewidzianej podwyżki zasiłku pielęgnacyjnego. Jeśli kogoś z pań i panów posłów pominąłem, to oczywiście najmocniej przepraszam. Możemy też... [[O wymiar sprawiedliwości pytałam.]] A, o wymiar sprawiedliwości pani pytała. To jest też pytanie oczywiście do Ministerstwa Sprawiedliwości. Ja nie mogę odpowiadać tak z marszu na takie pytania, tak że albo my przekażemy, albo... [[Nie albo, tylko co państwo zrobicie w tym kierunku?]] Przepraszam, mógłbym odpowiedzieć? Albo my przekażemy, albo jeśli pani poseł wystąpi do ministra sprawiedliwości, to minister sprawiedliwości na pewno pani poseł w tej kwestii odpowie. Choć poseł Jakubiak nie zadał pytania, to chciałbym trochę a contrario powiedzieć, że nie mówiłem tylko i wyłącznie o świadczeniach, wydatkach i dodatkach, tylko mówiłem też o usługach. Moim zdaniem to, co podnosi też pani poseł Ścigaj, to jest rzeczywiście dobry kierunek myślenia, czyli żeby nie myśleć tylko i wyłącznie o kwestiach związanych bezpośrednio z finansową pomocą, tylko zobaczyć cały system, zobaczyć, gdzie są jego braki, i iść rzeczywiście w stronę państwa usługowego, czyli takiego, które będzie dawać rodzicom czy samym osobom niepełnosprawnym, czy też ich opiekunom, jeżeli opiekują się oni osobami dorosłymi, wybór ich drogi życiowej. Dziękuję serdecznie. [[Oklaski]]
ParlaMint-PL_2015-11-26-sejm-02-2.u78	Dziękuję panu posłowi. Proszę o zadanie pytania kolejnego posła, a mianowicie pana posła Pawła Kukiza z Klubu Poselskiego Kukiz’15. [[Głos z sali: Nie ma.]] W takim razie proszę o zadanie pytania, o zabranie głosu kolejnego posła, mianowicie pana Jerzego Meysztowicza z Klubu Poselskiego Nowoczesna.
ParlaMint-PL_2020-06-03-senat-11-3.u303	Panie Marszałku! Wysoka Izbo! Państwo Ministrowie! Chciałem mówić o innej sprawie, ale przyznam się, że jestem zbulwersowany wystąpieniem pani marszałek Morawskiej-Staneckiej, ponieważ takiego pokazu antyklerykalizmu, ideologii antykatolickiej to ja dawno nie słyszałem w tej Izbie. To mi przypomina atmosferę tych broszurek z lat dwudziestych, ze Związku Sowieckiego, broszurek Jemieljana typu „Bezbożnik przy Pracy” i jeszcze innych. To jest właśnie ta antykatolicka ideologia, pokazująca, że tak naprawdę celem konwencji stambulskiej jest walka z Kościołem katolickim. [[Wypowiedź poza mikrofonem]] Wyraziła to pani przed chwilą… [[Wypowiedź poza mikrofonem]] …bardzo jasno. Chciałbym zwrócić uwagę na to, że pani manipuluje danymi. Powołuje się pani na dane Feminoteki odwołujące się do badań europejskich. Średni europejski wskaźnik dla przemocy kobiet wynosi 27,5 na 100, przy czym im wyższy wynik, tym gorsza sytuacja. Polska ze wskaźnikiem 22,1 plasuje się na pierwszym miejscu, jako kraj, gdzie jest najmniej przemocy wobec kobiet. A więc wszystkie tezy, które przed chwilą pani wygłosiła, były oparte na zacietrzewieniu ideologicznym, antykatolickim, sprzecznym z przekonaniem i światopoglądem milionów Polaków. Mieliśmy pokaz tego w tej Izbie. A teraz przechodzę do tego, o czym chciałbym powiedzieć, w nawiązaniu do wypowiedzi pana rzecznika. Otóż w grudniu Naczelny Sąd Administracyjny ogłosił bardzo ważną uchwałę w sprawie o bezprecedensowym charakterze. Skład sędziowski rozpatrujący skargę kasacyjną w sprawie w przedmiocie odmowy transkrypcji aktu urodzenia dziecka, w którym jako rodzice zostały wpisane dwie kobiety, zadał poszerzonemu składowi NSA pytanie prawne budzące poważne wątpliwości. Sprawa dotyczyła wpisania, transpozycji do polskich ksiąg stanu cywilnego aktu urodzenia, w którym jako rodzice zostały wpisane dwie kobiety. Akt urodzenia został sporządzony w Wielkiej Brytanii, a jako rodzice dziecka figurowały w nim dwie kobiety, jedna z nich została wpisana jako matka, a jej partnerka jako rodzic, co jest zgodne z przepisami prawa brytyjskiego. Powodem złożenia wniosku o transkrypcję była chęć uzyskania paszportu dla małoletniego syna będącego obywatelem polskim. Wątpliwości składu orzekającego wzbudziła kwestia, czy w sytuacji, kiedy art. 104 ust. 5 ustawy – Prawo o aktach stanu cywilnego wymaga dokonania transkrypcji zagranicznego aktu urodzenia, aby można było uzyskać dowód osobisty lub paszport, organ rozpatrujący wniosek o transkrypcję może jej odmówić, powołując się na klauzulę porządku publicznego. W rozpatrywanej sprawie kierownik urzędu stanu cywilnego odmówił dokonania transkrypcji, decyzję podtrzymał wojewoda, a sąd pierwszej instancji oddalił skargę, powołując się na zasady polskiego porządku prawnego, które nie pozwalają na wprowadzenie do krajowego obiegu prawnego aktu urodzenia z danymi rodziców tej samej płci. Naczelny Sąd Administracyjny w uchwale z dnia 2 grudnia 2019 r. wskazał, że nie jest możliwe wpisanie w polskim akcie stanu cywilnego zamiast ojca dziecka rodzica, który nie jest mężczyzną, ponieważ byłoby to sprzeczne z podstawowymi zasadami porządku prawnego w Polsce, tzw. klauzulą porządku publicznego. Zasady polskiego porządku prawnego kształtuje w pierwszej kolejności konstytucja, w której w art. 18 ustanowiono naczelną zasadę ochrony rodziny jako związku kobiety i mężczyzny, a rodzina, macierzyństwo i rodzicielstwo znalazły się pod ochroną i opieką Rzeczypospolitej Polskiej. Sąd w omawianej uchwale uznał tym samym, że prawo polskie jest ukształtowane przez zasady, które wynikają z przyjętej w ustawie zasadniczej aksjologii opartej na tradycyjnych i trwałych więzach rodzinnych. Wyrazem tego są normy prawa rodzinnego, które za każdym razem jako ojca wymieniają mężczyznę. Polski ustawodawca nie przewidział również wzoru aktu stanu cywilnego, w którym mogłyby się znaleźć dane osób tej samej płci jako rodziców dziecka. Polski akt urodzenia przewiduje możliwość wpisania danych matki i ojca, nie zna zaś kategorii rodzica. Nie jest również możliwe pozostawienie pustej rubryki „ojciec”. Jednocześnie, co ważne, ze względu na najlepszy interes dziecka sąd podkreślił, że nie można uzależniać nabycia obywatelstwa polskiego przez dziecko urodzone za granicą od uprzedniej czynności wpisania transkrypcji zagranicznego aktu urodzenia do polskich akt stanu cywilnego. Dobro dziecka, które jest obywatelem polskim, byłoby w przeciwnym razie naruszone. Każde dziecko, niezależnie od sytuacji rodzinnej, w której się znajduje, ma bowiem takie samo prawo jak dziecko urodzone w związku małżeńskim. Dlatego organy administracji wydające dokumenty tożsamości lub nadające numer PESEL w przypadkach takich jak w sprawie zawisłej przed Naczelnym Sądem Administracyjnym muszą uwzględnić najlepszy interes dziecka i wydać dokument, paszport lub dowód, lub nadać numer PESEL bez wymagania przedstawienia przez rodziców odpisu polskiego aktu urodzenia. Zagraniczny akt urodzenia będzie wystarczającą podstawą do wydania dokumentu tożsamości lub numeru PESEL. Uchwała NSA ma doniosłe znaczenie. Naczelny Sąd Administracyjny potwierdził bowiem, że Polska jest suwerennym państwem i ma prawo do regulowania przepisów w zakresie prawa rodzinnego zgodnie z własną aksjologią przyjętą w konstytucji. Wszelkie zmiany w zakresie prawa rodzinnego, a przede wszystkim te dotyczące uznania związków jednopłciowych, nie mogą być wprowadzone bocznymi drzwiami przy okazji innych spraw. Sprawa transkrypcji aktu urodzenia dziecka pozornie nie miała związku z uznawaniem przez państwo polskie związków osób tej samej płci. Można jednak przypuszczać, że w praktyce służyła utorowaniu drogi ku kolejnym postępowym zmianom w prawie i mentalności Polaków. Nieprzypadkowo swój czynny udział brały w tym postępowaniu różne instytucje. I tyle celem wyjaśnienia tego, o czym mówił pan zastępca rzecznika. Dziękuję bardzo.
ParlaMint-PL_2016-10-05-sejm-27-2.u218	Pani Marszałek! Wysoka Izbo! Kompleksowa umowa gospodarczo-handlowa z Kanadą została, jak to powiedziano, wynegocjowana i podpisana, parafowana przez negocjatorów już 2 lata temu. Jest w pełni dostępna, jest tekst polski, tak że można się zapoznać z tą umową. Jeśli chodzi o handel z Kanadą, to stanowi to ok. 10% obrotów handlowych w Unii Europejskiej, ale tylko jakieś niecałe 0,5% obrotów polskich, bo Kanada nie jest dla nas jakimś wielkim partnerem, więc ta umowa nie dotyczy nas w tak wielkim stopniu, w jakim dotyczy innych krajów europejskich, położonych bliżej, na Atlantyku. Jeśli chodzi o nasz eksport do Kanady, to można liczyć przynajmniej na takie gałęzie jak przemysł lotniczy, bo mamy w Polsce inwestorów właśnie z Kanady, meble, żywność polską, jakieś rozmaite inne produkty. Natomiast jeśli chodzi o import, to Europa importuje raczej towary mniej przetworzone. Kanada jest tutaj o tyle dobrym partnerem, że jest to kraj wysoko rozwinięty, z wysokimi dochodami i tak jak np. nasze rolnictwo poradziło sobie w Unii Europejskiej, tak samo będzie miało znacznie szerzej otwarty rynek kanadyjski, otwarty na wysoko przetworzoną żywność. Są tu podnoszone problemy dotyczące samego rolnictwa. Otóż rolnictwo jest jedynym sektorem, gdzie ta umowa przewiduje jednak pewne ograniczenia i zostawienie w niektórych wypadkach ceł oraz kwot. Na najbardziej wrażliwych odcinkach, np. w imporcie pszenicy, kukurydzy, wołowiny, wieprzowiny, te kwoty, które ustalono na import do Unii Europejskiej, są, powiedziałbym, symboliczne, sięgają jakiegoś, nie wiem, 1% konsumpcji w Unii Europejskiej, a więc nie mogą stanowić istotnego zagrożenia dla naszych rolników w tym zakresie. Występują, zgłaszane są obawy dotyczące ochrony konsumentów. Otóż wszystkie towary eksportowane do Unii Europejskiej muszą spełniać europejskie wymagania dotyczące składników produktów, ich prezentacji, tzw. lebelingu, czyli tego, czego konsument dowiaduje się o towarze. Nie będzie więc możliwe np. eksportowanie do Unii Europejskiej wołowiny czy wieprzowiny, której produkcja będzie napędzana hormonami, które w Unii Europejskiej nie mogą być stosowane. Również to dotyczy GMO. Zachowujemy w pełni nasze europejskie regulacje dotyczące GMO i regulacje poszczególnych krajów, bo tutaj mamy pewną możliwość regulacji tego wewnątrz każdego kraju. Tak że tutaj też nie będzie zagrożenia. Wysuwany jest czasem argument, że przez Kanadę przepłyną do nas towary amerykańskie, nawet znalazło się to w jednej z analiz Biura Analiz Sejmowych. O tyle argument jest nietrafiony, że w tej umowie handlowej, tak jak we wszystkich umowach, które są rządzone regułami Światowej Organizacji Handlu, obowiązują reguły co do pochodzenia towarów. Towar kanadyjski eksportowany do Unii Europejskiej może zawierać tylko pewien określony, maksymalny wkład importu zagranicznego z USA czy z Meksyku. Musi to być przede wszystkim towar, na który składają się produkty kanadyjskie. Wysuwane są zastrzeżenia dotyczące rozstrzygania sporów inwestycyjnych. Proszę państwa, chciałem powiedzieć, że mamy teraz umowę z Kanadą, która również zawiera zapisy co do rozstrzygania sporów inwestycyjnych. To, co przewiduje się w CETA, jest znacznie bardziej, powiedziałbym, cywilizowane i rozwinięte. Obecnie arbitra wyznacza firma, która weszła w spór. Tam nie będzie sądów ad hoc, gdzie firma będzie wyznaczała arbitrów, tylko będą stali arbitrzy wyznaczeni przez państwa - pięciu przez Kanadę, pięciu przez Unię Europejską i pięciu wspólnie wyznaczonych z krajów trzecich. Po drugie, będzie procedura odwoławcza. Po trzecie, będzie pełna transparentność pracy tych sądów. W sumie ten tryb rozstrzygania sporów między inwestorami a państwem jest lepszy niż ten, który mamy dotychczas z Kanadą, i, powiedziałbym, nie stwarza istotnych zagrożeń dla suwerenności państwa, a i takie padają, dość absurdalne, argumenty. Może przypomnę tylko państwu, że mamy taką umowę ze Stanami Zjednoczonymi od roku 1990. Na podstawie tej umowy takich przypadków zaskarżania państwa polskiego było mniej niż 10, a w tym czasie, od roku 1990 przepisy w Polsce zmieniły się nieprawdopodobnie. W dodatku większość tych spraw Polska wygrała - w jednej było zawarte porozumienie ugodowe, jedną chyba żeśmy przegrali. Dzięki temu porozumieniu o ochronie inwestorów ze Stanów Zjednoczonych napłynęło do nas wiele miliardów dolarów z tytułu inwestycji amerykańskich, wiele miejsc pracy powstało. A więc dla nas taka formuła, że będziemy chronić, nie będziemy dyskryminować zagranicznych inwestorów, że będą tu mieli ochronę i że w razie czego nastąpi rozstrzygnięcie przez sąd międzynarodowy, jest korzystna, bo daje gwarancję inwestorom, zapewnia to, że będą tutaj napływać. Wysuwane są zastrzeżenia dotyczące forum współpracy regulacyjnej. Otóż to forum współpracy regulacyjnej nie ma możliwości narzucenia żadnej stronie, ani Kanadzie, ani Unii Europejskiej, jakichś norm, jakichś standardów. Wszystkie zasady stanowienia standardów europejskich pozostaną w tej samej procedurze, w jakiej są obecnie, natomiast forum ma na celu wymianę informacji, konsultacje, współpracę po to, żeby w przyszłości standardy i normy były możliwie jednolite. Na przykład będą samochody elektryczne, drony czy jakieś inne rzeczy i chodzi o to, żeby był jeden rynek amerykańsko-europejski, bo jeśli każdy z tych obszarów handlowych ma swoje odrębne regulacje, to podwyższa to koszty i dla producentów, i oczywiście dla konsumentów, i obniża w sumie dobrobyt. A więc to forum służy wymianie informacji, współpracy, natomiast nie zmienia systemu zatwierdzania norm i standardów po obu stronach. Umożliwi to również dostęp do zamówień publicznych w Kanadzie, również na szczeblu federalnym, co może być istotne dla naszych firm. Warto też wspomnieć, że dzięki tej umowie bardzo wiele sposobów dopuszczania na rynek - przez kontrole, certyfikaty, zgody, badania, testy - będzie wspólnych, nie trzeba będzie powtarzać tych testów, żeby wejść na rynek amerykański. Testy europejskie będą uznawane w Kanadzie, co ułatwi w szczególności wejście na tamten rynek mniejszym i średnim przedsiębiorcom, bo dla nich ta bariera podwójnych testów jest szczególnie, powiedziałbym, kosztowna i trudna do pokonania. Wreszcie chciałem na koniec powiedzieć, że warto też zwrócić uwagę na aspekt strategiczny. Kanada jest członkiem NATO, tak jak my, ale wzmocnienie współpracy gospodarczej również wpływa na wzmocnienie strategicznego bezpieczeństwa, strategicznej współpracy i strategicznej solidarności. Pamiętajmy o tym, że Kanada również jest bardzo aktywna w zakresie współpracy gospodarczej i politycznej z krajami po drugiej stronie Pacyfiku, z bardzo dynamicznie rozwijającymi się krajami Dalekiego Wschodu. Dla nas utrzymanie zaangażowania Kanady i współpracy gospodarczej Kanady z Europą jest ważne również z tego względu strategicznego - żeby ten partner czuł się blisko związany z Europą swoimi interesami ekonomicznymi. Wspomnę również, że jest tam duża mniejszość polska, Polonia kanadyjska. Dla niej też to jest jakaś szansa - łatwiejsze nawiązywanie współpracy gospodarczej z Polską będzie dla niej też stanowić jakąś szansę. W sumie Platforma Obywatelska będzie opowiadała się za podpisaniem tej umowy i jej tymczasowym stosowaniem do czasu jej przyjęcia w trybie wymaganym dla umów mieszanych. Powiem jeszcze, że przyjęcie umowy mieszanej przez wszystkie państwa narodowe oznacza zatwierdzenie przez 36 bodajże parlamentów narodowych i regionalnych, bo w niektórych krajach musi to być również regionalnie zatwierdzone, a więc jest to bardzo długa procedura. Dlatego co do tej części handlowej, która jest w kompetencji Komisji, uważam, że powinniśmy dać na to zgodę Radzie Europejskiej, tak żeby ta część jak najszybciej weszła w życie. Dziękuję bardzo. [[Oklaski]]
ParlaMint-PL_2019-10-17-senat-85-3.u40	Dziękuję bardzo. Jeżeli chodzi o inne kraje Unii Europejskiej i korytarz życia, to jak dotąd 7 państw posiada w swoim porządku prawnym takie regulacje. To są Niemcy, Austria, Czechy, Luksemburg, Słowenia i Węgry. Nasza regulacja jest na podobieństwo wszystkich tych, które w tej chwili funkcjonują w krajach Unii Europejskiej, a to właśnie z racji tego, że te doświadczenia są pozytywne i takie unormowanie zachowań kierowców po prostu przyniosło skutek, przyniosło efekt. Dlatego chcemy to wdrożyć do polskiego porządku prawnego właśnie w taki sam sposób czy w bardzo podobny sposób. Jeżeli chodzi o urządzenia transportu osobistego, to Ministerstwo Infrastruktury przygotowało projekt zmian w ustawie, które wychodzą naprzeciwko oczekiwaniu, aby uregulować kwestię poruszania się elektrycznymi pojazdami, takimi jak hulajnogi elektryczne. W tej chwili ten projekt jest już po konsultacjach społecznych. Wpłynęło bardzo dużo uwag wielu środowisk. My w tej chwili analizujemy te uwagi, nakładamy je na nasz projekt ustawy, no i oczywiście będziemy musieli zważyć, które z nich zostaną zaakceptowane, a które z nich odrzucone, bo wiele z tych uwag się wyklucza. Jedni oczekują jeszcze więcej praw dla użytkowników urządzeń transportu osobistego, inne środowiska oczekują większego ograniczenia korzystania z hulajnóg elektrycznych. Musimy to zrównoważyć, musimy zaproponować w miarę kompromisowe rozwiązanie, ale takie rozwiązanie, które zapewni bezpieczeństwo zarówno użytkownikom hulajnóg elektrycznych, jak i przede wszystkim pieszym, bo to na styku użytkownik hulajnogi elektrycznej – pieszy widzimy największe zagrożenie. Jak dotąd najwięcej sytuacji związanych z kolizjami występowało właśnie w przypadku tych 2 grup korzystających z infrastruktury drogowej. No, ale z drugiej strony najcięższy wypadek, i to wypadek śmiertelny, nastąpił po zderzeniu człowieka jadącego hulajnogą elektryczną z samochodem. To był jak dotąd jedyny taki wypadek śmiertelny w naszym kraju, mam nadzieję, że więcej do takich wypadków nie będzie dochodziło. Rynek hulajnóg elektrycznych bardzo szybko w tym roku się rozwijał. Na jesieni pogoda będzie coraz gorsza i tych pojazdów będzie coraz mniej, ale z pewnością od nowego sezonu wiosenno-letniego tych hulajnóg będzie w polskich miastach jeszcze więcej. Chcemy te przepisy przygotować w sposób dobry, chcemy dostosować je do rzeczywistości, chcemy, żeby miały praktyczny wydźwięk, tak aby nie tworzyć fikcji prawnej, aby nie tworzyć przepisów martwych, pustych, które później nie będą stosowane. Jesteśmy na końcu konsultacji społecznych i gdy te postulaty czy uwagi zostaną naniesione na ten projekt, to oczywiście będziemy chcieli go procedować dalej, już w nowej kadencji Sejmu i Senatu. Panie Marszałku, jeżeli mogę powiedzieć jeszcze jedno zdanie… Bardzo dziękuję, że ten projekt ustawy o korytarzach życia i jeździe na suwak został włączony jeszcze do tego porządku obrad. Tak jak powiedziałem, nie wzbudzał on żadnych kontrowersji ani na posiedzeniu Komisji Infrastruktury w Sejmie, ani podczas głosowania na sali plenarnej, nie wzbudzał on też żadnych wątpliwości na dzisiejszym posiedzeniu senackiej Komisji Infrastruktury. Proszę Wysoką Izbę, aby został on przyjęty, bo chyba wszyscy oczekujemy, że będzie się poprawiało bezpieczeństwo na polskich drogach, a ten projekt ma temu służyć. Dziękuję bardzo.
ParlaMint-PL_2020-06-03-senat-11-3.u199	Dziękuję bardzo, Panie Senatorze. Proszę jeszcze raz o połączenie z panem senatorem Markiem Komorowskim. Halo, jestem słyszany? Jest pan senator słyszany. Proszę bardzo.
ParlaMint-PL_2017-05-24-sejm-42-1.u240	Panie Marszałku! Wysoka Izbo! Przede wszystkim, panie pośle, jeżeli odnosi się pan już do oceny moich wypowiedzi, to chciałabym zwrócić uwagę, że bazuję na opiniach, bardzo krytycznych opiniach, które są nadsyłane przez poszczególne instytucje, dotyczących ustaw. Bardzo rzadko korzystam z przykładów, chociaż rzeczywiście one czasem ułatwiają przekazanie pewnej informacji. Chciałabym zwrócić uwagę, że jeżeli odnosi się pan już do wiedzy, to warto jednak przyjrzeć się sobie. Mówi pan o przyznawaniu spraw i o tym, że sprawy poszczególnym sędziom przyznają prezesi sądów. Panie pośle, na litość boską, naprawdę. Sprawy przyznają przewodniczący wydziałów wedle kolejności wpływu. Kardynalny błąd. A więc jeżeli komuś już chcemy zwracać uwagę, to warto zacząć porządki od siebie. Kiedy mówiłam o tym, że sędziowie będą delegowani do Ministerstwa Spraw Zagranicznych, to chciałam zwrócić uwagę tak naprawdę nie tylko na instrument nacisku, jakim to będzie, ale także na to, że nie ma to nic wspólnego z usprawnieniem działalności sądów, o którym państwo mówią. 150 sędziów jest już delegowanych do Ministerstwa Sprawiedliwości, 700 etatów nieobsadzonych, średnio sędzia ma do rozpatrzenia liniowo ok. 1 tys. spraw. 700 tys. spraw nierozpatrzonych... [[Dzwonek]] [[Wicemarszałek wyłącza mikrofon, poseł przemawia przy wyłączonym mikrofonie]]
ParlaMint-PL_2021-10-13-sejm-39-1.u235	Bardzo uprzejmie dziękuję. Szanowny Panie Marszałku! Panie Ministrze! Wysoka Izbo! Mam przyjemność przedstawić stanowisko Koła Parlamentarnego Polska 2050 w sprawie rządowego projektu ustawy o zmianie ustawy o rachunkowości oraz niektórych innych ustaw. Szanowni Państwo! Przedmiotowy projekt ustawy dotyczy sfery cyfryzacji w zakresie prowadzenia ksiąg rachunkowych i sprawozdań finansowych. Wbrew pozorom nie jest to, jak już tu zostało powiedziane, element wdrożenia do polskiego porządku prawnego prawa unijnego, choć te standardy będą opierać się właśnie na standardach wynikających z rozporządzenia Parlamentu Europejskiego i Rady. Ten projekt ustawy przewiduje zmiany w szeregu aktów prawnych, m.in. w ustawie o rachunkowości, ustawie o podatku dochodowym od osób prawnych czy ustawie o biegłych rewidentach, firmach audytorskich oraz nadzorze publicznym. Wydaje się, że jedną z najważniejszych zmian jest zapisany w tym projekcie przepis, który będzie dążył do tego, aby stosować jeden format elektroniczny przy sporządzaniu sprawozdań finansowych przez emitentów. W praktyce, jak już wspomniałem, proponuje się przyjęcie do tej formy sprawozdań standardów określonych w rozporządzeniu 2019/815, które uzupełnia dyrektywę 2014/109/WE Parlamentu Europejskiego i Rady. Jest to o tyle ważne, że z takiego wdrożenia płynie szereg korzyści zarówno dla rynków finansowych, jak i dla osób obserwujących działalność podmiotów, które funkcjonują na tym rynku. Dzięki zastosowaniu tego typu sprawozdań będzie możliwe przeszukiwanie ich, agregowanie zawartych w nich danych. Dostęp do tych danych i ich analiza staną się w tej sytuacji o wiele łatwiejsze niż bez stosowania tych formatów. Jedną ze zmian, na które na pewno warto zwrócić uwagę, jest wprowadzana przez projekt ustawy możliwość podpisywania sprawozdań finansowych w takiej formule. Dla jednostek, dla wieloosobowych organów jednostek będzie to możliwe właśnie za pomocą drogi elektronicznej. To w sposób zdecydowany ułatwi funkcjonowanie organów wieloosobowych. Tak jak powiedziałem podczas pierwszego czytania - i później deklarowaliśmy to podczas prac w komisji - ten projekt w naszej ocenie wpływa pozytywnie (Dzwonek) na możliwość realizacji obowiązków przez stosowne jednostki i organy, w związku z tym Koło Parlamentarne Polska 2050 udzieli poparcia przedstawionemu projektowi ustawy. Bardzo serdecznie dziękuję. [[Oklaski]] To cudowna informacja. Dziękujemy, panie pośle. Bardzo dziękuję, panie marszałku.
ParlaMint-PL_2021-03-25-senat-22-2.u226	Dziękuję bardzo. Czy senator wnioskodawca lub senator sprawozdawca chcą jeszcze zabrać głos? [[Nie, dziękuję.]] Wnioski w trakcie dyskusji zgłosił pan senator Tadeusz Kopeć. Ponadto sprawozdawcą Komisji Samorządu Terytorialnego i Administracji Państwowej oraz Komisji Środowiska był pan senator Janusz Pęcherz. Przystępujemy do głosowania. W pierwszej kolejności zostanie przeprowadzone głosowanie nad wnioskiem o przyjęcie ustawy bez poprawek, a następnie, w przypadku odrzucenia tego wniosku, nad przedstawionymi poprawkami. Przystępujemy do głosowania nad wnioskiem Komisji Samorządu Terytorialnego i Administracji Państwowej, popartym przez połączone komisje, o przyjęcie ustawy bez poprawek. Kto jest za? Kto jest przeciw? Kto się wstrzymał? Proszę o podatnie wyników głosowania. Głosowało 96 senatorów, 42 – za, 53 – przeciw, wstrzymał się 1 senator. [[Głosowanie nr 35]] Wobec odrzucenia wniosku o przyjęcie ustawy bez poprawek przystępujemy do głosowania nad przedstawionymi poprawkami. Poprawka nr 1 wprowadza do nowelizowanej ustawy narzędzia prawne dla organów, sądów oraz inwestorów w celu przeciwdziałania nadużyciom i patologicznym próbom przedłużania procedur oraz blokowania procesów inwestycyjnych w sposób niekonstruktywny i nieuzasadniony merytorycznie przez organizacje ekologiczne. Kto jest za? [[Głos z sali: Przeciw, przeciw.]] Kto jest przeciw? Kto się wstrzymał? Proszę o podanie wyników głosowania. Głosowało 97 senatorów, 5 – za, 92 – przeciw, nikt się nie wstrzymał. [[Głosowanie nr 36]] Uwaga, nad poprawkami nr 2, 5, 8, 10, 11 i 12 należy głosować łącznie. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 96 senatorów, 53 – za, 42 – przeciw, wstrzymał się 1 senator. [[Głosowanie nr 37]] Poprawka nr 3. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 96 senatorów, 52 – za, 42 – przeciw, 2 senatorów wstrzymało się od głosu. [[Głosowanie nr 38]] Poprawka nr 4. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 97 senatorów, 54 – za, 42 – przeciw, 1 wstrzymał się od głosu. [[Głosowanie nr 39]] Poprawka nr 6 ma charakter redakcyjny. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 95 senatorów, 55 – za, 38 – przeciw, 2 wstrzymało od głosu. [[Głosowanie nr 40]] Poprawka nr 7. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 95 senatorów, 53 – za, 41 – przeciw, 1 wstrzymał się od głosu. [[Głosowanie nr 41]] Przystępujemy zatem… Czy nad poprawką nr 9 było głosowanie, czy… [[Głos z sali: Nie, teraz…]] Teraz jest poprawka nr 9. Ona skreśla zbędny fragment przepisu. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 94 senatorów, 54 – za, 39 – przeciw, 1 wstrzymał się od głosu. [[Głosowanie nr 42]] Przystępujemy do głosowania nad podjęciem uchwały w sprawie przyjęcia ustawy w całości ze zmianami wynikającymi z przyjętych poprawek. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 95 senatorów, 91 – za, 3 – przeciw, 1 wstrzymał się od głosu. [[Głosowanie nr 43]] Wobec wyników głosowania stwierdzam, że Senat podjął uchwałę w sprawie ustawy o zmianie ustawy o udostępnianiu informacji o środowisku i jego ochronie, udziale społeczeństwa w ochronie środowiska oraz o ocenach oddziaływania na środowisko oraz niektórych innych ustaw. Powracamy do rozpatrywania punktu siódmego porządku obrad: ustawa o zmianie ustawy o transporcie drogowym. Komisja Infrastruktury przedstawiła projekt uchwały, w którym wnosi o przyjęcie tej ustawy bez poprawek – druk senacki nr 336 A. Przystępujemy zatem do głosowania nad przedstawionym przez komisję projektem uchwały. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 93 senatorów, wszyscy byli za. [[Głosowanie nr 44]] Wobec wyników głosowania stwierdzam, że Senat podjął uchwałę w sprawie ustawy o zmianie ustawy o transporcie drogowym. Powracamy do rozpatrywania punktu ósmego porządku obrad: ustawa o zmianie ustawy o transporcie kolejowym. Komisja Infrastruktury przedstawiła projekt uchwały, w którym wnosi o wprowadzenie poprawek do ustawy – druk senacki nr 338 A. W pierwszej kolejności zostaną przeprowadzone głosowania nad przedstawionymi poprawkami, a następnie – nad podjęciem uchwały w sprawie przyjęcia ustawy w całości ze zmianami wynikającymi z przyjętych poprawek. Poprawka nr 1 uzupełnia przepis upoważniający do wydania aktu wykonawczego o delegację do określenia zakresu dokumentacji technicznej dołączanej do deklaracji weryfikacji WE podsystemu. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 93 senatorów, wszyscy byli za. [[Głosowanie nr 45]] Poprawka nr 2. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 95 senatorów, wszyscy byli za. [[Głosowanie nr 46]] Poprawka nr 3 uzupełnia brakujące odesłanie. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 95 senatorów, wszyscy byli za. [[Głosowanie nr 47]] Poprawka nr 4. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 95 senatorów, wszyscy byli za. [[Głosowanie nr 48]] Przystępujemy zatem do głosowania nad podjęciem uchwały w sprawie przyjęcia ustawy w całości ze zmianami wynikającymi z przyjętych poprawek. Kto jest za? Kto jest przeciw? Kto się wstrzymał? Proszę o podanie wyników głosowania. Głosowało 94 senatorów, wszyscy byli za. [[Głosowanie nr 49]] Wobec wyników głosowania stwierdzam, że Senat podjął uchwałę w sprawie ustawy o zmianie ustawy o transporcie kolejowym. Powracamy do rozpatrywania punktu dziewiątego porządku obrad: ustawa o zmianie ustawy – Prawo o ruchu drogowym oraz niektórych innych ustaw. [[Rozmowy na sali]] [[Głos z sali: Też nie ma dyscypliny.]] W przerwie w obradach odbyło się posiedzenie Komisji Infrastruktury, która ustosunkowała się do przedstawionych w toku debaty wniosków i przygotowała sprawozdanie w tej sprawie. Znajduje się ono w druku nr 337 Z. Proszę sprawozdawcę, pana senatora Artura Dunina, o przedstawienie sprawozdania komisji.
ParlaMint-PL_2017-07-07-sejm-45-2.u23	Dziękuję bardzo. Przystępujemy do głosowania. Kto z pań i panów posłów jest za przyjęciem 1. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 437 posłów. Za głosowało 201, przeciw - 233, 3 posłów wstrzymało się. Sejm wniosek odrzucił. W 2. wniosku mniejszości do art. 6 wnioskodawcy proponują zmianę w ust. 1b. Pytanie zadaje poseł Magdalena Kochan, Platforma Obywatelska.
ParlaMint-PL_2019-04-03-sejm-79-1.u302	Dziękuję. Pani Marszałek! Wysoka Izbo! Panie Ministrze! Dziękuję za przedstawienie tego raportu. W tej dyskusji, przede wszystkim mówiąc o tych wszystkich statystykach, analizach, powinniśmy pamiętać, że każdy z tych słupków dotyczy życia i zdrowia ludzkiego. I już sam fakt, że te słupki się pojawiają, powinien być przyczynkiem do tego, żebyśmy coraz poważniej podchodzili do tematu, a wierzę, że jest to oczywiście poważne myślenie na ten temat. Natomiast może cały czas zmagamy się z nie takim myśleniem, jakie dawałoby nam wymierne efekty. I tutaj podczas dyskusji myślałem nad kilkoma takimi rzeczami, które na co dzień sprawiają, że jest niebezpiecznie. I z pozoru to, że mamy autostrady, oczywiście mamy lepsze drogi, powinno pomagać uskuteczniać jazdę, która powinna być bezpieczniejsza. Ale co się dzieje, gdy zjeżdżamy z tej autostrady? Mamy bramki, które nas blokują, mamy bramki, które spowalniają naszą jazdę, i czas, który nadrobiliśmy na autostradzie, często tracimy później w kolejkach przy bramkach. To powoduje, że kierowcy się denerwują, puszczają im emocje i już dalej, poza autostradą jadą szybciej, jadą nieprzepisowo i mogą powodować wypadki. Następnie to, o czym mówił tutaj przewodniczący Rzońca, to mnogość oznakowania. Tego mamy często tak wiele, zwłaszcza w miastach, że kierowca tak naprawdę nie jest w stanie skupić się na samej jeździe, bo musi mieć oczy dookoła głowy, żeby tylko wyłapać te znaki. Dodatkowo, myślę, że warto też pomyśleć nad zmianą systemu szkolenia kierowców, bo ktoś, kto wcześniej nie miał styczności z pojazdem, po 30 godzinach jazdy, nie jest osobą przygotowaną do włączenia się do ruchu miejskiego, do ruchu samochodowego i nie możemy być pewni, że taka osoba nie stanowi niebezpieczeństwa. Ponadto powinniśmy pomyśleć przede wszystkim nad praktyką, nie tylko taką jazdą w ruchu ulicznym, ale również chodzi o sytuacje krytyczne takie jak poślizgi, gwałtowne hamowanie. Tego podczas nauki jazdy niestety w dużej mierze nie ma. I tutaj warto pomyśleć przede wszystkim o edukacji na tym najniższym poziomie, na poziomie szkolnym, już małych dzieci i może warto zmienić trochę system szkolenia, ale nie tak, żeby mówić dzieciakom, że tak nie wolno, tak nie można, teraz możesz przejść, teraz nie możesz przejść, ponieważ do dzieci nie dociera to, co się do nich mówi. Powinno być w myśl zasady: powiedz mi, a zapomnę, pokaż mi, a będę pamiętał, pozwól mi wykonać, a zrozumiem. I to jest, jak myślę, ten właśnie kierunek, który powinniśmy z dzieciakami praktykować. One powinny wręcz uczestniczyć w tym ruchu miejskim, powinniśmy im pokazywać, żeby to było namacalne, żeby wiedziały, jak to wszystko się odbywa. Była mowa też o pieszych. Bardzo często formułowany jest zarzut, że piesi przechodzą na czerwonym świetle. Ja nawet składałem interpelację do ministra infrastruktury w tej kwestii, żeby zastanowić się, czy nie warto wprowadzić w Polsce takiego systemu, jaki funkcjonuje m.in. w Anglii, gdzie jest możliwość przejścia na pasach mimo czerwonego światła, wtedy kiedy człowiek upewni się, że nie wywoła żadnego zagrożenia. Myślę, że tutaj warto by było sprawdzić statystyki, ilu Polaków w Polsce, przechodząc na czerwonym świetle, powoduje takie kolizje, powoduje niebezpieczne zdarzenia, a ilu Polaków, którzy wyjechali do Anglii, zostało poszkodowanych w takich wydarzeniach. Myślę, że paradoksalnie dla tych, którzy myślą... Zmiana przepisów na takie, że moglibyśmy przejść na czerwonym świetle po upewnieniu się, że jest bezpiecznie, byłaby zaskakująca, bo w Anglii praktycznie nie ma takich zdarzeń. Dzieje się to dlatego, że po prostu i kierowcy, i piesi myślą, gdy są przy przejściu dla pieszych. W chwili obecnej często jest tak, że pieszy, nie patrząc na nic, bo ma zielone, przechodzi, a w każdej sytuacji kierowca może się zagapić i nawet na tym czerwonym świetle przez pasy przejechać. Zwracam również uwagę na kwestię, którą mamy w kilku krajach europejskich, czyli migające zielone światło przed zmianą na pomarańczowe... żółte, przepraszam. Wiemy, że to żółte światło bardzo krótko się świeci, i o ile wyhamowanie pojazdem osobowym nie sprawia tu jakiejś dużej trudności, to już dla ciężarówki jest to dosyć duża trudność i gdyby to światło migało kilka razy przed zapaleniem się żółtego, to myślę, że kierowca ciężarówki mógłby spokojnie wyhamować w odpowiednim czasie. No i sprawa, która nie została poruszona, to sprawa pijanych kierowców. Myślę, że również w tym przypadku należy trochę inaczej podejść do zagadnienia, bo najczęściej pijanego kierowcę łapiemy wtedy, kiedy spowoduje już tragedię. [[Dzwonek]] My bawimy się w łapanie pijanych kierowców podczas porannych dojazdów do pracy, gdy łapiemy, powiedzmy, kilka tysięcy osób, spośród których wyłapiemy dwie osoby, które miały 0,21 ‰, i robimy statystyki wyłapywania pijanych kierowców. To nie są pijani kierowcy, to są osoby, które po prostu nie zdążyły wytrzeźwieć i prawdopodobnie jakiegoś wielkiego zagrożenia nie stwarzają, a niestety nie zajmujemy się łapaniem faktycznie pijanych kierowców, którzy np. wyjeżdżają z dyskotek, wyjeżdżają ze sklepów monopolowych czy z barów już na podwójnym gazie. Dlatego myślę, że również powinniśmy zupełnie inaczej podejść do tego zagadnienia. Dziękuję bardzo.
ParlaMint-PL_2021-10-28-sejm-40-1.u26	Dziękuję bardzo, panie pośle. Już przekroczył pan czas o 1 minutę. Bardzo proszę, pani poseł Paulina Hennig-Kloska, Polska 2050.
ParlaMint-PL_2017-04-06-sejm-39-2.u491	Panie Marszałku! Wysoka Izbo! Komisja kultury rozpatrzyła poprawki Senatu. Uznała, że wszystkie te poprawki, część z nich to są poprawki redakcyjne, warto uwzględnić. W związku z tym komisja rekomenduje przyjęcie wszystkich poprawek zgłoszonych przez Senat. Dziękuję bardzo. [[Oklaski]]
ParlaMint-PL_2019-03-15-sejm-78-3.u102	Panie Marszałku! Wysoka Izbo! Ustawa wprowadza nadzór ministra sprawiedliwości nad doradcami restrukturyzacyjnymi prowadzącymi działania restrukturyzacyjne i upadłościowe. Wyłącza spod tego nadzoru te działania doradców, które są wykonywane bezpośrednio na polecenie sądu, natomiast nie wyłącza z tego tych działań restrukturyzatorów, które są wykonywane na podstawie decyzji rady wierzycieli czy zgromadzenia wierzycieli. Tymczasem głównym celem procesów restrukturyzacyjnych i upadłościowych jest zaspokojenie potrzeb właścicieli wobec niewypłacalnych dłużników. Dlaczego państwo wprowadzacie tutaj możliwość ingerowania w decyzje podejmowane przez wierzycieli i dlaczego zmniejszacie, degradujecie rolę wierzycieli w procesach restrukturyzacyjnych i upadłościowych, oddając jakby kontrolę nad czynnościami przez nich zleconymi ministrowi? [[Oklaski]]
ParlaMint-PL_2017-07-21-senat-45-6.u192	Dziękuję, Panie Marszałku. Panie Senatorze, pan jest jednocześnie wiceprzewodniczącym tej komisji. [[Niestety.]] Proszę mi powiedzieć, czy z powodu ekstraordynaryjnego trybu procedowania, ze względu na który komisja miała zaledwie kilka godzin na zapoznanie się z tym dużym, fundamentalnym aktem prawnym… Czy państwo w obrębie prezydium komisji próbowaliście wypracować jakiś model pracy, czy to wszystko było na polecenie kogoś z zewnątrz? Dziękuję bardzo.
ParlaMint-PL_2018-07-10-senat-63-1.u50	Dziękuję bardzo. Czy są jeszcze jakieś pytania? Nie ma. Dziękuję bardzo, Panie Senatorze. Projekt tej ustawy został wniesiony przez posłów. Czy przedstawiciel rządu pragnie zabrać głos w sprawie rozpatrywanej ustawy? Nie. Obecnie senatorowie mogą zgłaszać z miejsca trwające nie dłużej niż minutę zapytania do przedstawiciela rządu związane z omawianym punktem porządku obrad. Czy ktoś z państwa senatorów pragnie zadać takie pytanie? Nie. Dziękuję. Otwieram dyskusję. Informuję, że nikt z państwa senatorów nie zapisał się do głosu. Zamykam dyskusję. Informuję, że głosowanie w sprawie rozpatrywanej ustawy zostanie przeprowadzone pod koniec posiedzenia Senatu. Przystępujemy do łącznego rozpatrzenia punktów trzeciego oraz czwartego porządku obrad: ustawa – Prawo o szkolnictwie wyższym i nauce; ustawa – Przepisy wprowadzające ustawę – Prawo o szkolnictwie wyższym i nauce. Teksty ustaw zawarte są w drukach nr 888 i nr 889, a sprawozdania komisji – w drukach nr 888 A oraz nr 889 A. Proszę sprawozdawcę Komisji Nauki, Edukacji i Sportu, senatora Kazimierza Wiatra, o przedstawienie sprawozdania komisji w sprawie ustawy – Prawo o szkolnictwie wyższym i nauce, a następnie w sprawie ustawy – Przepisy wprowadzające ustawę – Prawo o szkolnictwie wyższym i nauce. [[Senator Barbara Borys-Damięcka: Nie ma.]] Pan senator się do nas zbliża, więc… [[Głos z sali: Już jest.]] Zapraszamy, Panie Senatorze. [[Już idę.]] Proszę złapać oddech. [[Mogę?]] Bardzo proszę, tak.
ParlaMint-PL_2017-06-07-sejm-43-1.u518	Szanowna Pani Marszałek! Wysoka Izbo! Chciałbym tylko powiedzieć gwoli sprostowania, ponieważ tutaj moi przedmówcy użyli liczby, powiedzieli, że będzie to dotyczyło 160 podmiotów i chyba 161. Chciałbym doprecyzować, że w sumie będzie to dotyczyło 62 podmiotów, 61 zakładów ubezpieczeń i 1 zakładu reasekuracyjnego. Dziękuję bardzo.
ParlaMint-PL_2021-12-14-sejm-44-1.u81	Dziękuję, panie marszałku. Wysoka Izbo! Debata budżetowa to zawsze jest debata na temat czczych obietnic i pobożnych życzeń partii rządzącej. Oczywiście rozmawiamy też tutaj o jakimś stopniu rozdawnictwa, więc idźmy w to i porozmawiajmy o tym, co rzeczywiście jest ważne. W styczniu tego roku wygłosiłem z mównicy sejmowej przemówienie w ramach oświadczeń poselskich na temat dzieci chorujących na SMA. Rozmawialiśmy wtedy o tym, jak gigantyczne koszty ponoszą rodzice tych dzieci i jak dramatyczna jest ich sytuacja: muszą zbierać pieniądze, żeby ich dziecko miało jakiekolwiek szanse na przeżycie i na życie w miarę normalny sposób. Jest też wiele innych chorób, chociażby mukowiscydoza, ale jest również mnóstwo chorób rzadkich, którymi NFZ się nie zajmuje, umywa ręce. Państwo o to nie dba, dlatego powstało mnóstwo portali charytatywnych, które zbierają pieniądze, bo okazuje się, że ludzie, chociaż uciskani przez was podatkami, wciąż są bardzo ofiarni. Chciałbym zapytać, gdzie w budżecie znalazły się dodatkowe środki na leczenie (Dzwonek) chorób rzadkich, szczególnie dzieci, które na to chorują, ostatnio masowo. Dziękuję bardzo. [[Oklaski]]
ParlaMint-PL_2017-04-07-sejm-39-3.u231	W takim razie są dwa wnioski formalne, formalnie zgłoszone prawidłowo, które poddam pod głosowanie w kolejności zgłoszenia. [[Głos z sali: Są?]] [[Odesłanie do komisji jest wnioskiem formalnym.]] Pierwszy wniosek, o odesłanie projektu ustawy do komisji, czyli zgodnie z art. 184 ust. 3 pkt 6 regulaminu Sejmu. Przystępujemy do głosowania. Kto z pań i panów posłów jest za tym wnioskiem, proszę podnieść rękę i nacisnąć przycisk. Kto jest przeciw? Kto się wstrzymał? Głosowało 428 posłów. Za głosowało 188, przeciw - 228, wstrzymało się 12. Wniosek został odrzucony. Drugi wniosek, o przerwę. Przystępujemy do głosowania. Kto z pań i panów posłów jest za zarządzeniem przerwy w obradach, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. Za głosowało 187, przeciw - 236, 6 posłów wstrzymało się. Sejm wniosek odrzucił. Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 1413, wraz z przyjętymi poprawkami, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 427 posłów. Za głosowało 236, przeciw - 189, 2 posłów wstrzymało się. [[Oklaski]] Stwierdzam, że Sejm uchwalił ustawę o zmianie ustawy Prawo farmaceutyczne. Powracamy do rozpatrzenia punktu 5. porządku dziennego: Sprawozdanie Komisji Kultury i Środków Przekazu o poselskim projekcie uchwały w sprawie uczczenia setnej rocznicy objawień fatimskich. W dyskusji zgłoszono wniosek o odrzucenie przedłożonego projektu uchwały oraz poprawkę. Zestawienie zostało paniom i panom posłom doręczone. Przechodzimy do głosowania. Komisja wnosi o uchwalenie projektu uchwały zawartego w sprawozdaniu w druku nr 1419. W pierwszej kolejności poddam pod głosowanie wniosek o odrzucenie projektu uchwały w całości. Jego przyjęcie spowoduje bezprzedmiotowość pozostałych propozycji. Pytanie zgłasza poseł Rafał Grupiński, klub Platforma Obywatelska.
ParlaMint-PL_2016-01-29-sejm-10-2.u730	Szanowny Panie Marszałku! Z wnioskiem formalnym, aby pan przywołał do porządku ministra finansów na tej sali... [[Poruszenie na sali]] [[Panie marszałku...]]
ParlaMint-PL_2019-02-21-sejm-77-4.u359	Dziękuję panu posłowi. I zapraszam pana posła Mieczysława Kasprzaka, klub Polskiego Stronnictwa Ludowego - Unii Europejskich Demokratów, by przedstawił stanowisko.
ParlaMint-PL_2022-05-25-sejm-55-1.u20	Pani Marszałek! Wysoka Izbo! Oczekuje pani wniosku formalnego. Oto i on. To jest wniosek na podstawie art. 184 o zmianę sposobu prowadzenia dyskusji... [[Nie jesteśmy w punkcie: dyskusja.]] ...w taki sposób, abyśmy wrócili do wniosku i tematu poprzednio zasygnalizowanego, ale w tak pokrętny sposób zinterpretowanego przez wicepremiera Sasina. Panie Premierze! Żądamy dyskusji na temat braku konkurencyjności polskiej gospodarki. [[Regulamin obowiązuje.]] Bo to, co dzieje się w sektorze paliwowym, powiela się w sektorze bankowym. Krociowe zyski odnotowują nie tylko takie firmy jak PGNiG czy Orlen, ale także takie jak PKO BP, Pekao SA czy PZU. To są pieniądze, które wypływają z kieszeni Polaków, to są pieniądze, które niesłusznie należą się tym wszystkim firmom. Chodzi o to, żeby powstrzymać falę drożyzny, a jedną z metod jest zwiększenie konkurencyjności (Dzwonek) polskiej gospodarki. Dziękuję. [[Oklaski]]
ParlaMint-PL_2017-10-13-sejm-49-4.u61	Pani Marszałek! Wysoka Izbo! Pan poseł Cichoń pytał o założenia budżetowe, o wartość założonej stopy procentowej w 2018 r. Myślę, że warto uświadomić sobie, o co jest pytanie, bo pytanie dotyczyło tego, czy Ministerstwo Finansów wpływa na wysokość stóp procentowych Narodowego Banku Polskiego. Otóż chciałbym zapewnić, że Narodowy Bank Polski jest niezależny, w związku z tym stopy procentowe podnosi Rada Polityki Pieniężnej. Oczywiście... [[Państwo rekomendujecie.]] ...z punktu widzenia założeń makroekonomicznych każda instytucja, która przygotowuje prognozy makroekonomiczne, czyli szacuje, jaki będzie wzrost PKB, jaki będzie poziom inflacji, musi dokonać założenia technicznego co do kursu walutowego, co do tego, w jakim tempie będą rosły gospodarki sąsiednie, gospodarka niemiecka, francuska, europejska. Jednym z szeregu takich technicznych założeń jest założenie co do stopy procentowej, bo bez tego nie da się przygotować prognozy. Różne są techniki przygotowywania takich prognoz. Jedną z nich jest założenie, że te stopy będą zbliżone do poziomu inflacji, ale jak tak naprawdę będzie, trudno powiedzieć. Sam Narodowy Bank Polski, przygotowując prognozy, które przedstawia później Radzie Polityki Pieniężnej, też zakłada pewną wielkość stopy procentowej. W związku z tym mówimy tu o czysto technicznych kwestiach, założeniach, co do których później będą ostatecznie podejmowane decyzje przez Radę Polityki Pieniężnej. Dziękuję bardzo.
ParlaMint-PL_2018-05-10-sejm-62-3.u359	Niestety, jeżeli chodzi właśnie o decyzje, o to, co i jak ma być przeprowadzone, to rząd Prawa i Sprawiedliwości w tych kwestiach naprawdę jest liderem. Wielkie uznanie dla premiera i rządu. [[100 mln mieszkań.]] Liczą się konkrety, a nie siedzenie 8 lat i nicnierobienie. Dziękuję. [[Niech żyje Edward Gierek bis.]]
ParlaMint-PL_2016-06-22-sejm-21-2.u253	Panie Marszałku! Wysoka Izbo! W imieniu Koła Poselskiego Wolni i Solidarni przedstawiam stanowisko w sprawie ustanowienia roku 2017 Rokiem Adama Chmielowskiego. Wielkie są zasługi Adama Chmielowskiego dla Rzeczypospolitej zarówno w działalności niepodległościowej, jak i na polu pracy społecznej i artystycznej. Jego dokonania to nasze dziedzictwo narodowe i słuszne jest, że Sejm Rzeczypospolitej Polskiej docenia dorobek, który powinien stanowić wzór dla obecnego pokolenia i przyszłych pokoleń. Chciałabym jednak zwrócić szczególną uwagę na aspekt przemiany wewnętrznej Adama Chmielowskiego, kiedy to odrzucił dostatnie życie, poświęcając się niesieniu pomocy chorym i ubogim. Niósł on pomoc bezdomnym i nędzarzom, sprzeciwiał się jałmużnie, której nie uznawał za prawdziwą pomoc, ale za nierozwiązujący problemu biedy doraźny zabieg uspokajający sumienie bogatszych. W swojej przemianie odrzucił dobra materialne dla wyższych wartości duchowych, dla spraw wyższej rangi. Taka postawa może być wskazówką dla niektórych z nas tutaj obecnych, szczególnie dla posłów byłej koalicji rządzącej, którzy nie mogą odnaleźć się w nowej rzeczywistości. Pójdźcie, proszę, drogą Adama Chmielowskiego, odrzućcie dawne przyzwyczajenia nabyte w kolesiowskich spółdzielniach i podejmijcie wspólnie z nami... [[O matko jedyna, pani poseł.]] ...pracę pozytywną na rzecz rozwoju naszej Rzeczypospolitej. [[Co to ma do rzeczy?]] Koło Wolni i Solidarni będzie głosowało za przyjęciem uchwały w sprawie ustanowienia roku 2017 Rokiem Adama Chmielowskiego. Dziękuję bardzo. [[Oklaski]]
ParlaMint-PL_2017-04-26-senat-40-1.u336	Dziękuję, Panie Marszałku. Panie Ministrze, przekonał mnie pan niewątpliwie, jeżeli chodzi o pkty 6–10, że tu musi być podstawa prawna. Bezwzględnie musimy tu poprawkę wprowadzić. Chciałbym jednak się wypowiedzieć co do pana… Pan Dobrzyński wypowiadał się tutaj w kwestii tej pierwszej wersji ustawy; pan też twierdzi, że ta druga wersja, ta proteza jest niepotrzebna. W związku z tym mam krótkie pytanie, Panie Ministrze. Osoba fizyczna kupiła działkę 20 lutego 2017 r. od osoby prawnej, była to działka zadrzewiona. 5 dni później, 25 lutego wycięła wszystkie drzewa, a następnie wystąpiła o warunki zabudowy, bo nie ma tam planu zagospodarowania przestrzennego. Jeśli dostanie warunki zabudowy i wybuduje tam np. stację benzynową, to będzie musiała przekazać gminie opłatę za wycięcie drzew, czy nie? Bo do tej pory trzeba było zapłacić opłaty itd. Wybuduje stację benzynową, wszystko w świetle prawa. Państwo mówicie, że wszystko jest okej. A więc pytam: czy w związku z tym będzie musiała zapłacić za to wycięcie drzew, czy nie? To jest bardzo proste pytanie, więc myślę… [[Podsekretarz Stanu w Ministerstwie Środowiska Andrzej Szweda-Lewandowski: Pytanie, na które pan senator…]]
ParlaMint-PL_2022-05-18-senat-42-1.u541	Panie Senatorze, no, powiem, że oczywiście nie było to przedmiotem posiedzenia. Jednak przypomnę i wobec tego powtórzę, co było przedmiotem, jakie padły zarzuty pod adresem prokuratury, które formułował pan marszałek Borowski. To było w 2007 r., kiedy premierem był Jarosław Kaczyński, a prokuratorem generalnym Zbigniew Ziobro. W Radzie m.st. Warszawy był rzekomy układ o charakterze korupcyjnym. Wyglądało to wszystko niby bardzo poważnie, ale po 8,5 roku od momentu, kiedy postawiono zarzuty osobom, które były przedmiotem nieodpowiedzialnej i nieumotywowanej agresji prokuratury… Po 8,5 roku sąd prawomocnie uniewinnił wszystkich oskarżonych. Świadkowie okazali się niewiarygodni, a sąd stwierdził, że w śledztwie były wywierane naciski. Takie informacje robią wrażenie i muszą być brane pod uwagę przez senatorów, gdy podejmują decyzję. To, czy prokuratura, która występuje z wnioskiem o uchylenie immunitetu marszałkowi Senatu, jest wiarygodna, czy nie. I czy w przeszłości były takie sytuacje, w których działania tej prokuratury można było podać w wątpliwość, jej intencje, jej transparentność i czystość, i szlachetność działań. Takich przypadków było wiele. Ja mogę do nich jeszcze wracać, bo na posiedzeniu komisji wymieniono ich wiele, ja je tylko zdawkowo omówiłem. Jeżeli chcecie, to będę je bardzo szczegółowo omawiał. One po prostu są porażające, one wyrabiają w senatorze, który jest wrażliwy na takie aspekty, jak praworządność, sprawiedliwość, prawa człowieka… One zrobiły wrażenie i większość w tej komisji uznała, że taka prokuratura nie daje rękojmi właściwego, transparentnego postępowania.
ParlaMint-PL_2021-05-19-sejm-30-1.u33	Szanowny Panie Marszałku! Panie Ministrze! Wysoka Izbo! Spróbujmy to wszystko zebrać w jednej wypowiedzi. Na początku epidemii COVID, przy okazji pierwszej tarczy COVID-owej chcieli państwo wprowadzić przepis, który dawałby dostęp do wszystkich telefonów i do wszystkich znajdujących się na nich danych. W ustawie o e-TOLL, czyli o elektronicznej opłacie za drogi, nad którą ostatnio głosowaliśmy, przeforsowali państwo przepis, który daje dostęp do wszystkich danych lokalizacyjnych ze wszystkich smartfonów, na których będzie zainstalowana aplikacja. W ustawach o spisie rolnym i o spisie powszechnym przeforsowali państwo przepis, w myśl którego operatorzy muszą przekazać wam wszystkie numery telefonów wraz ze wszystkimi numerami PESEL i kodami TERYT. Nie wiadomo, czemu to służy, bo nie odpowiadają państwo na pytanie o cel przetwarzania tych danych. W końcu mamy art. 109b, w myśl którego przez 10 lat każdy operator platformy elektronicznej będzie musiał trzymać wszystkie dane dotyczące transakcji przeprowadzonych zarówno w ramach [[Dzwonek]] wspólnego obszaru gospodarczego, jak i poza wspólnym obszarem gospodarczym i udostępniać je na potrzeby Centralnego Rejestru Danych Podatkowych. Kto będzie miał do nich dostęp i w jakim celu? Kto będzie je przetwarzał? W jaki sposób? [[Oklaski]]
ParlaMint-PL_2016-07-21-sejm-23-3.u285	Pani Marszałek! Wysoka Izbo! Tak jak wcześniej powiedziałam, jest to ustawa oczekiwana przez rynek. Głosując nad poprawkami, wszyscy podejmowaliśmy decyzję jednogłośnie, a dyskusja, którą prowadziliśmy, pokazywała, że jest dla nas ważne, żeby na ten czas, zanim wejdzie w życie ta duża ustawa, która jest przygotowywana przez ministerstwo sportu, a która będzie mocno ten system ubezpieczeń wzmacniała i jednocześnie będzie wdrażała dyrektywę unijną, ta ustawa zabezpieczyła turystów, a jednocześnie pozwoliła funkcjonować biurom na rynku turystycznym. To jest bardzo ważne w sytuacji, gdy zmniejsza się liczba osób chętnych do wyjazdów, spada rentowność biur i popadają one w kłopoty finansowe. Takie przypadki zdarzają się wówczas lawinowo, zaś pogorszenie sytuacji powoduje, że biura upadają. Wzmocnienie systemu ubezpieczeń, tego II filaru, daje możliwość przetrwania do czasu, gdy wejdzie w życie ustawa, która w całości dokona zmian w systemie ubezpieczeń usług turystycznych. Na ten czas to rozwiązanie uznaliśmy za najlepsze. Klub Prawo i Sprawiedliwość będzie głosował za tą ustawą. Dziękuję bardzo. [[Oklaski]]
ParlaMint-PL_2019-06-13-sejm-82-2.u436	Panie Marszałku! Wysoka Izbo! Oszukujcie od samego początku, twierdząc, że dbacie o zwykłego obywatela i nie podnosicie cen energii. Jeżeli uważacie, że podniesienie cen energii dla firm nie wpłynie na wysokość cen dla obywateli, na portfel każdego z nich, to po prostu w ogóle nie znacie się na ekonomii. Obywatelom trzeba jasno powiedzieć: ceny energii idą do góry pomimo zapewnień rządu, że tak się nie stanie. Wy wszyscy za to zapłacicie. Dziękuję bardzo. [[Oklaski]]
ParlaMint-PL_2016-05-11-senat-17-1.u82	Panie Ministrze, kryterium oceny stanowionego prawa stanowi jego egzekwowalność. Jeżeli ustanowimy prawo, a nie będziemy go egzekwować, to doprowadzamy do inflacji tego prawa. Czterokrotnie obniżamy kryterium dotyczące tych operacji bezgotówkowych, jednocześnie wprowadzając sankcje dla przedsiębiorstw, które tego prawa nie będą stosowały. A więc zwiększamy liczbę operacji, które muszą podlegać kontroli. Mnie interesuje to, czy liczba urzędników, którzy będą dokonywali tych kontroli, się zwiększy. I ile to będzie kosztowało? Czy to jest brane pod uwagę? Bo egzekwowanie każdego prawa po prostu nie zawsze się opłaca. Nikt w hipermarketach nie stawia strażników przed każdą parą skarpetek, bo strażnik będzie kosztował więcej niż te skarpetki. Czy może być tak, że my nie zwiększymy liczby urzędników dokonujących kontroli, a statystyki dotyczące podmiotów, w których ujawniono jakieś nieprawidłowości, będą robione, ale kosztem dużych transakcji? Tych, których nikt nie będzie w stanie wyłapać… Czy czasami nie pojawia się taka groźba?
ParlaMint-PL_2017-03-22-sejm-38-1.u133	Bardzo dziękuję. Teraz w imieniu Klubu Parlamentarnego Polskiego Stronnictwa Ludowego głos zabierze pan poseł Kazimierz Kotowski. Bardzo proszę.
ParlaMint-PL_2016-07-21-sejm-23-3.u321	Pani Marszałek! Wysoka Izbo! Panie Ministrze! W projekcie ustawy przedstawiono pewne rozwiązania prawne dotyczące m.in. wyodrębnionego rachunku Turystycznego Funduszu Gwarancyjnego. Jednocześnie w uzasadnieniu projektodawca pisze, że w porozumieniu z branżą turystyczną ustawodawca może zdecydować się na przyjęcie innego rozwiązania prawnego. Chciałam zapytać: Jakie są inne możliwe rozwiązania prawne dla funkcjonowania Turystycznego Funduszu Gwarancyjnego? Dziękuję bardzo.
ParlaMint-PL_2022-06-09-senat-44-2.u6	Panie Marszałku! Wysoka Izbo! Przedłożona przez rząd ustawa o rolnictwie ekologicznym i produkcji ekologicznej jest oczekiwana nie tylko przez kilkadziesiąt tysięcy rolników ekologicznych, przetwórców, lecz także przez wszystkich konsumentów, którzy wybierają zgodnie z zasadami produkcji ekologicznej Unii Europejskiej, z poszanowaniem środowiska, dobrostanu zwierząt, bez stosowania niedopuszczalnych środków ochrony roślin i nawozów. Ustawa ta powstała zgodnie z obowiązującymi w Polsce zasadami techniki prawodawczej, była przedmiotem uzgodnień oraz konsultacji, w wyniku których uległa licznym zmianom, tak aby sprostać oczekiwaniom przede wszystkim rolników, aby zapewnić im najlepsze warunki do rozwoju, poprzez m.in. zaproponowane uproszczenie administracyjne, zwiększenie wspierania ze strony państwa oraz ułatwienia w stosowaniu środków do produkcji. Bardzo istotne jest też przekazanie właściwym organom narzędzi do sprawowania skutecznego nadzoru nad sektorem, co ma ogromny wpływ na bezpieczeństwo uczciwych rolników, producentów i konsumentów. Projekt uzyskał poparcie izby niższej, czyli Sejmu Rzeczypospolitej Polskiej, ze znaczną większością, co świadczy o tym, że projekt jest oczekiwany przez wszystkie strony, o czym wspominał również pan senator Mężydło. Senacka Komisja Rolnictwa i Rozwoju Wsi w swoim sprawozdaniu w druku nr 712 A z 7 czerwca wnosi o uchwalenie przez Senat wielu poprawek do projektu rządowego. Większość z tych poprawek uzyskała pozytywną opinię strony rządowej. Za te poprawki serdecznie dziękujemy, dziękujemy również za tę niebagatelną współpracę z Biurem Legislacyjnym oraz z komisją. Wpłynęły również 2 poprawki mniejszości komisji i tutaj chciałbym pewne sprawy wyjaśnić. Panie Marszałku, Wysoka Izbo, istotą rzeczy jest to, że ten projekt został skonsultowany — podkreślam to dla pana senatora Mężydły — z producentami, czyli z rolnikami ekologicznymi. I nie chciałbym, żeby w trakcie prac senackich nadinterpretowywać pojęcie podmiotów certyfikujących, bo te poprawki, które zostały zgłoszone i przez pana senatora Mężydłę, i przez pana Chróścikowskiego, reprezentują interesy podmiotów certyfikujących. W Polsce mamy taki system, że podmioty prywatne certyfikujące, podmioty prawa handlowego, certyfikują rolników ekologicznych. Te poprawki reprezentują interes tylko i wyłącznie tych podmiotów certyfikujących, nie samych rolników. W trakcie prac legislacyjnych – wrócę tu do kwestii tego egzaminu – sami rolnicy byli tego beneficjentami i byli za utrzymaniem systemu egzaminowego. Drodzy Państwo, pamiętajmy o tym, że rolnictwo ekologicznie polega na tym, że gdy idziemy do sklepu, to sięgamy po produkt z oznaczeniem, zielonym listeczkiem. Oznacza to, że ten produkt jest ekologiczny. Dajmy konsumentom szanować ten zielony listek, dajmy gwarancję, że właściwe osoby, dopuszczone do tego po zdaniu stosownego egzaminu, będą certyfikowały te gospodarstwa, a tym samym dawały gwarancję systemowi rolnictwa ekologicznego w Polsce zgodnie z systemem Unii Europejskiej. To jest istota, to jest właśnie realizacja rozporządzenia Unii Europejskiej, które chcemy skonsumować, które chcemy u nas wprowadzić. Pamiętajmy o tym, że prawie 40% różnych dokumentów, delegacji do tego głównego rozporządzenia Unii Europejskiej jeszcze nie zostało wydanych. Tak więc ta ustawa będzie pewnie żywym organizmem i być może za kilka miesięcy spotkamy się w sprawie nowelizacji tej ustawy. Ale sedno tej ustawy powinno być zachowane. Pan senator zgłosił poprawkę, wniosek mniejszości, tłumacząc, że trudno jest przechowywać produkty ekologiczne przez okres 5 lat. Panie Senatorze, w pełni się z panem senatorem zgadzam, ale postarajmy się zrozumieć sens art. 4 i tego, co pan chce usunąć z tej ustawy. Zapis ma na celu umożliwienie kontroli prawidłowości dokumentacji, podkreślam, prawidłowości dokumentacji. Panie Senatorze, ja chcę mieć pewność, że jeżeli za 3 lata okaże się, że dany rolnik wytworzył np. w systemie ekologicznym 800 kg jabłek i zaprzestał tej działalności już 3 lata temu, a na rynku niby z tego gospodarstwa pojawiło się np. 5 t jabłek, to główny inspektor jakości handlowej artykułów rolno-spożywczych będzie mógł wejść do tego gospodarstwa, ale nie po to, żeby sprawdzać jabłka, produkty, tylko po to, żeby sprawdzać dokumenty, to, że w tym gospodarstwie, w którym zaprzestano działalności, było wytworzonych 800 kg, a nie 5 t tych jabłek. Ta kontrola polega tylko i wyłącznie na kontrolowaniu dokumentacji. Na czym polega problem? Panie Senatorze, zapewniam pana, mówię to z pełną odpowiedzialnością i z pełną świadomością: chodzi o dokumentację. Problem polega na tym, że jeżeli rolnik zaprzestanie tej działalności, to jednostka certyfikująca ma obowiązek przechowywać te dokumenty, a IJHARS ma możliwość wejścia do tej jednostki certyfikującej. Jeżeli więc jednostka certyfikująca bierze pieniądze, które są refundowane z Unii Europejskiej, za certyfikowanie tego gospodarstwa, to wypadałoby, żeby ponosiła też odpowiedzialność za wystawiony przez siebie certyfikat, mimo że dany rolnik zaprzestał prowadzenia działalności ekologicznej. To jest sedno tego artykułu. Tak więc dajmy możliwość stosowania odpowiedniego systemu jakości w przypadku rolnictwa ekologicznego. Chodzi tylko i wyłącznie o dokumentację. Krajowa Administracja Skarbowa w tym zakresie nie będzie monitowała, ona nie będzie kontrolowała tych dokumentów, a my chcemy być wiarygodnym partnerem, jeśli chodzi o rolnictwo ekologiczne, nie tylko na skalę ogólnopolską, ale i na skalę europejską. A nasze produkty docierają nie tylko do Unii Europejskiej, ale docierają również do krajów trzecich. Tego od nas wymagają przepisy tego rozporządzenia Unii Europejskiej, czyli rozporządzenia 2018/848. I tutaj dokładnie panu przytoczyłem: „zaakcentowało przekazanie dokumentacji kontrolnej w przypadku zmiany organu kontrolnego lub jednostki certyfikującej lub – w przypadku wycofania się z produkcji ekologicznej – przechowywanie przez co najmniej 5 lat dokumentacji kontrolnej przez ostatni organ kontrolny lub ostatnią jednostkę certyfikującą”. Wykonujmy zobowiązania wobec producentów, którzy zajmują się produkcją rolnictwa ekologicznego, produkcją żywności ekologicznej, a niekoniecznie reprezentujmy interesy 11 jednostek certyfikujących, które są dopuszczone do tego systemu i które uzyskały szlachetne prawo do tego, żeby certyfikować gospodarstwa. Wracając do tematu egzaminu, czyli do art. 14, powiem szczerze, że strona rządowa, tak jak w przypadku art. 4, negatywnie zapatruje się na poprawkę. W przypadku art. 14 nie widzimy sensu wprowadzenia poprawki, z bardzo prostej przyczyny. Nie dość, że niekoniecznie wychodzi ona naprzeciwko oczekiwaniom samych producentów rolnych… Panie Marszałku, Wysoka Izbo, mamy dopuścić na podstawie dyplomu jednego z kierunków… Czyli rozumiem, że dopuszczamy do tego także lekarza weterynarii, że będzie miał on prawo wykonywania zadań inspektora w rolnictwie ekologicznym. Tak rozumiem sens tej poprawki. Rozumiem też… Co mam rozumieć jako jednoroczny staż w jednostce certyfikującej, który będzie mnie dopuszczał do wykonywania zadań inspektora certyfikującego? Ja rozumiem, że grafik komputerowy, który będzie zatrudniony w takiej jednostce, rozumiem, że kierowca, rozumiem, że sekretarka na podstawie jednorocznego stażu będą mieć możliwość bycia inspektorem jednostki certyfikującej. Czy na przykład absolwent… Z całym szacunkiem dla absolwentów, bo znam bardzo wielu zacnych profesorów i absolwentów kierunków rolniczych Akademii Rolniczo-Technicznej z przełomu lat siedemdziesiątych i osiemdziesiątych z ogromnym doświadczeniem… Ale ten dyplom będzie upoważniał absolwenta, który skończył wtedy studia… O rolnictwie ekologicznym – mówię to z całym szacunkiem dla tego okresu kształcenia – nie było wtedy nawet pół słowa, nie było o nim mowy. I ktoś na podstawie takiego dokumentu będzie dopuszczony do tego zawodu? Myślę, że naprawdę zmierzamy do ślepego zaułka. Myślę, że ten egzamin… Ja oczywiście przyjąłem ogromne zobowiązanie w Sejmie Rzeczypospolitej Polskiej, że ucywilizujemy egzamin, że nie będzie tych słynnych, magicznych 100 pytań, że część egzaminu to będzie część typowo praktyczna. Ale nie dopuszczajmy do systemu osób, które naprawdę mogą nabyć niekoniecznie takie kwalifikacje, jakich by oczekiwali producenci. Nie reprezentujmy interesu jednostek certyfikujących. Te poprawki zostały napisane przez konkretne osoby, przez przedstawicieli konkretnych jednostek certyfikujących. W toku prac pojawiły się te poprawki. W ramach procesu oceny społecznej, w ramach pracy nad projektem i konsultacji społecznych, na wyraźną prośbę strony społecznej wycofaliśmy się z zapisu, który znosił egzaminy, i wróciliśmy do zapisu egzaminowego. Czyli tu jest właśnie sens tych poprawek. Panie Marszałku, Wysoka Izbo, z pełną przychylnością zapatrujemy się na ogromną część poprawek wniesionych przez komisję rolnictwa, ale te 2 poprawki wypaczają sens i istotę ustawy, która jest w daleko idącym interesie rolników ekologicznych. Dziękuję bardzo.
ParlaMint-PL_2020-03-02-sejm-07-1.u34	Dziękuję bardzo. Panie pośle, każdy poseł, każdy polityk ma prawo zadawać rządowi pytanie, kiedy w sieci krążą właśnie sprzeczne informacje. To rząd powinien udzielić nam odpowiedzi na te pytania, żebyśmy nie musieli mieć wątpliwości, czy to prawda, czy to fejk. To jest zadanie rządu. [[Oklaski]] Brawo! Bardzo proszę, pan poseł Janusz Korwin-Mikke, Konfederacja.
ParlaMint-PL_2017-03-09-sejm-37-2.u483	Panie Marszałku! Wysoka Izbo! 2,5 roku temu w tej Izbie oklaskiwaliśmy polskiego kandydata na funkcję przewodniczącego Rady. Przez te 2,5 roku mieliśmy do czynienia z wieloma działaniami, które były sprzeczne z interesem Polski. [[Jak ci nie wstyd?]] [[Kłamstwo!]] [[Głos z sali: 27 do 1.]] Dziś został wybrany ponownie, ale już nie głosem Polski. Od dziś nie jest przedstawicielem Rzeczypospolitej Polskiej. [[Oklaski]] [[Hańba!]] [[Naszym głosem! Naszym głosem! Naszym głosem!]]
ParlaMint-PL_2019-12-19-sejm-02-2.u250	Dziękuję bardzo. Ponieważ ten punkt budzi wielkie emocje, a będziemy dalej procedowali nad tym w komisji, zamykam... Pani marszałek, ale muszę się odnieść do tego, co było. To było sprostowanie. Będziecie panowie rozmawiać w komisji. To będzie nie w porządku. Ja bardzo spokojnie. Nie, bo zaraz panowie się będą bili. Nie, ja naprawdę spokojnie. 1 minuta.
ParlaMint-PL_2019-05-15-sejm-81-1.u108	Panie Marszałku! Panie Ministrze! Bardzo się cieszę z ustawy o Funduszu rozwoju przewozów autobusowych o charakterze użyteczności publicznej. Przypominam, że to są zadania dla gmin i finansowe wsparcie rządu dla linii mało opłacalnych właśnie w tych gminach jest bardzo pożądane. W rzeczywistości w tych miejscowościach mamy do czynienia z dwoma rodzajami wykluczenia komunikacyjnego: pełnym i częściowym. Chciałbym zadać pytanie o częściowe wykluczenie, które polega na wykluczeniu linii mało opłacalnych w późnych godzinach wieczornych i w dni świąteczne - wolne od pracy, a pytanie dotyczy istniejącej już sieci połączeń. Czy będzie można dofinansować linię rozszerzoną o kursy w dni świąteczne? Dziękuję bardzo. [[Oklaski]]
ParlaMint-PL_2018-07-18-sejm-67-1.u390	Bardzo dziękuję. Pana posła Andrzeja Maciejewskiego z klubu Kukiz’15 nie widzę na sali plenarnej. W związku z tym poproszę o zabranie głosu w imieniu klubu Nowoczesna panią poseł Elżbietę Stępień. Bardzo proszę.
ParlaMint-PL_2017-07-05-sejm-45-1.u164	Panie Marszałku! Panie Ministrze! Wysoka Izbo! Program 500+ to jest szansa na to, żeby wprowadzić dobry, wielowymiarowy program prorodzinny i prodemograficzny. Z tego programu, szanowni państwo, więcej dzieci nie będzie. To jest program, który jest niesprawiedliwy. Stąd moje pytanie: Dlaczego pułap dochodu jest ustawiony na wysokości 800 zł? Dlaczego ten program dyskryminuje osoby najbardziej potrzebujące, czyli rodziców samotnie wychowujących dzieci, którzy zarabiają najniższą krajową? Dlaczego wprowadzacie w nowelizacji tego projektu ustawy rzecz dobrą, czyli ułatwienia w prowadzeniu żłobków, kosztem jakości tych miejsc, gdzie dzieci będą spędzały czas? Dlaczego rezygnujecie z dwóch pomieszczeń dla dzieciaków? Kolejne pytanie. Czy jest jakiś program pomocowy dla kobiet, które zrezygnowały z pracy? Dane GUS-u jasno pokazały, że kobiety odchodzą z pracy, żeby otrzymywać 500 zł. Czy jest jakiś program aktywizujący czy zachęcający do powrotu na rynek pracy? Jeśli państwo chcą utrzymać system ubezpieczeń społecznych i sprawić, żeby te kobiety nie miały później [[Dzwonek]] najniższej możliwej emerytury, to one muszą wrócić na rynek pracy. Dziękuję. [[Oklaski]]
ParlaMint-PL_2018-03-07-senat-57-2.u118	Panie Marszałku! Wysoka Izbo! Panie Ministrze! Mam pytanie związane z prawami i obowiązkami prostego obywatela. Czy ta ustawa… Bo podobna ustawa już funkcjonuje. Ona jest uchylana i na jej miejsce wchodzi następna. Czy ta ustawa w jakikolwiek sposób zmienia te obowiązki? Przede wszystkim chodzi o obowiązki nakładane na obywatela, nie na banki, nie na instytucje, tylko na prostego obywatela. No, nie wiem, może np. jakaś inna kwota będzie, w cudzysłowie, śledzona, nie kwota 15 tysięcy euro, tylko wyższa albo niższa.
ParlaMint-PL_2016-06-21-sejm-21-1.u178	Panie Marszałku! Wysoka Izbo! Ponieważ mamy zawsze mało czasu na debaty, więc nie możemy stracić ani sekundy. Wykorzystuję ten czas oczywiście. Chciałem państwu powiedzieć, że po wprowadzeniu ustawy naprawczej o Trybunale Konstytucyjnym, po ustawie inwigilacyjnej, po ustawie antyterrorystycznej, która w sposób drastyczny ogranicza prawa wolności demokratycznej, po wprowadzeniu CBA do urzędów marszałkowskich łamiecie państwo art. 73 konstytucji mówiący o prawie do wolności twórczej, łamiecie państwo wolność słowa. W związku z tym ustawa medialna jest niezwykle konsekwentnym krokiem w tym chaotycznym procesie budowania antydemokratycznego państwa PiS. Stwarzacie warunki do tego, żebyśmy po prostu stali się społeczeństwem ubezwłasnowolnionym. Ja wiem, że wy jesteście ubezwłasnowolnieni przez prezesa i uprzedmiotowieni, ale my jesteśmy wolnymi obywatelami. W związku z tym zastanawiam się, jak będzie wyglądało państwo PiS i naród PiS-owski. [[Dzwonek]] Jakimi kategoriami będziemy myśleli w przyszłości? Dziękuję bardzo. [[Oklaski]]
ParlaMint-PL_2016-12-16-sejm-33-1.u191	Dziękuję bardzo. W takim razie zamykam dyskusję. Do głosowania nad uchwałą Senatu przystąpimy w bloku głosowań. Przystępujemy do rozpatrzenia punktu 6. porządku dziennego: Sprawozdanie Komisji Rolnictwa i Rozwoju Wsi o uchwale Senatu w sprawie ustawy o zmianie ustawy o nasiennictwie oraz ustawy o ochronie roślin (druki nr 1163 i 1164). Proszę pana posła Jana Dudę o przedstawienie sprawozdania komisji.
ParlaMint-PL_2015-11-18-sejm-01-4.u30	Panie Marszałku! Panowie Premierzy! Wysoka Izbo! Jestem w jeszcze trudniejszej sytuacji, odnosząc się do exposé, niż pan minister Grzegorz Schetyna, bo o sprawach obrony narodowej było tylko jedno zdanie. Jest to bardzo dziwne i w kontekście obecnej sytuacji międzynarodowej, ale też i w kontekście poprzednich exposé - po roku 1989 nie było takiego premiera, który by tak mało uwagi poświęcił w swoim wystąpieniu programowym sprawom obrony narodowej. Oczywiście trudno się nie zgodzić z tym, co pani premier Beata Szydło powiedziała, że będziemy wzmacniać Siły Zbrojne i wschodnią flankę NATO. To są sprawy, które również były priorytetem naszych kolejnych rządów. Chciałbym wykorzystać możliwość wystąpienia na temat exposé do zwrócenia uwagi na kilka spraw, których bardzo mocno zabrakło w wystąpieniu pani premier. Na jedną z rzeczy zwracał już uwagę prezes Polskiego Stronnictwa Ludowego, mianowicie kwestie finansowania obrony narodowej. Nasz rząd przy wsparciu Wysokiej Izby podniósł to finansowanie do 2% PKB. W kampanii pani premier Beaty Szydło padały zapowiedzi wzrostu do 3%, do 2,5%, do 2,3%. W exposé zabrakło o tym jakiejkolwiek wzmianki. Nie było także mowy w exposé o najważniejszej sprawie, która czeka w najbliższym czasie naszą politykę zagraniczną i politykę bezpieczeństwa, mianowicie o szczycie NATO w Warszawie, który ma się odbyć w lipcu 2016 r., z najważniejszym dla Polski postulatem, mianowicie zagwarantowania stałej obecności wojskowej na terytorium Polski. Zabrakło wspomnienia o sprawach weteranów w exposé, chociaż chciałbym docenić fakt, że nowy minister obrony pierwszy swój briefing po objęciu obowiązków zorganizował pod centrum weterana i pomnikiem poległych w misjach, które powstały w Warszawie naszą decyzją w roku 2014. [[Oklaski]] Na pewno exposé przyjęli z ogromnym rozczarowaniem liczni przedstawiciele ruchów proobronnych, którym wiosną pomogliśmy się zorganizować w Federację Organizacji Proobronnych i którym zaproponowaliśmy nowe formy współpracy z wojskiem, budujące realny, oddolny system obrony terytorialnej. Wspominam o tym, ponieważ bardzo dużo o tym państwo mówili w swojej kampanii wyborczej. Bardzo dziwne, że dzisiaj zabrakło chociaż jednego słowa na ten temat. Proszę was bardzo, nie marnujcie tego entuzjazmu obywateli. Dobrze, że w wystąpieniu pani premier Szydło został dostrzeżony polski przemysł obronny, z kontynuacją lokowania w nim większości zamówień. W ubiegłym roku było to blisko 70% zamówień dla armii. W ramach tej dobrej kontynuacji proszę o dalszą konsolidację i wzmacnianie Polskiej Grupy Zbrojeniowej. Zabrakło także czegoś, co w exposé jest bardzo ważne dla żołnierzy i funkcjonariuszy, mianowicie potwierdzenia, że podwyżki zagwarantowane przez nasz rząd w projekcie budżetu na rok 2016 nie znikną w autopoprawce budżetowej. Dobrze, że pani premier Beata Szydło powiedziała o szczególnych relacjach ze Stanami Zjednoczonymi. Popieramy ten kierunek, wiele w tym kierunku zrobiliśmy. Lepiej jednak, jak sądzę, byłoby określać Stany Zjednoczone nie jako gwaranta światowego pokoju, ale gwaranta bezpieczeństwa Polski i demokratycznej Europy. Proszę państwa o kontynuację, zwiększanie obecności wojskowej USA w Polsce. Mamy amerykańskich lotników na stałe w Łasku, mamy uzgodnienie w sprawie baz ciężkiego sprzętu USA w Polsce, przygotowano budowę od 2016 r. amerykańskiej instalacji antyrakietowej w Redzikowie. Kończąc, pragnę przypomnieć wypowiedź pani premier z debaty wyborczej o potrzebie budowania zgody politycznej wokół spraw bezpieczeństwa i obrony Polski. Dzisiaj zabrakło powtórzenia tego, ale przyjmuję tę zapowiedź z kampanii wyborczej za dobrą monetę i deklaruję gotowość do stałego dialogu w tych fundamentalnych dla Polski sprawach, uznając, że z powodu nadmiaru obowiązków albo z braku czasu w dzisiejszym exposé zabrakło tych tak ważnych, fundamentalnych dla Polski spraw. Dziękuję bardzo. [[Oklaski]]
ParlaMint-PL_2016-07-19-sejm-23-1.u183	Dziękuję bardzo. Zamykam dyskusję. Marszałek Sejmu, po zasięgnięciu opinii Prezydium Sejmu, proponuje, aby Sejm skierował poselski projekt ustawy o zmianie ustawy - Prawo lotnicze, zawarty w druku nr 710, do Komisji Infrastruktury w celu rozpatrzenia. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Na tym zakończyliśmy punkt 6. dzisiejszego posiedzenia. Przechodzimy do następnego. Komisja Ustawodawcza przedłożyła sprawozdanie o poselskim projekcie uchwały w sprawie powołania Komisji Śledczej do zbadania prawidłowości i legalności działań organów i instytucji publicznych wobec podmiotów wchodzących w skład „Grupy Amber Gold”. Sprawozdanie to druk nr 735. W związku z tym, po uzyskaniu jednolitej opinii Konwentu Seniorów, marszałek Sejmu podjął decyzję o uzupełnieniu porządku dziennego o punkt obejmujący rozpatrzenie tego sprawozdania. Proponuję, aby w tym przypadku Sejm wyraził zgodę na zastosowanie art. 51 pkt 3 regulaminu Sejmu oraz w dyskusji nad tym punktem porządku dziennego wysłuchał 5-minutowych oświadczeń w imieniu klubów i koła. Jeżeli nie usłyszę sprzeciwu, będę uważała, że Sejm propozycje przyjął. Sprzeciwu nie słyszę. Przystępujemy do rozpatrzenia punktu 7. porządku dziennego: Sprawozdanie Komisji Ustawodawczej o poselskim projekcie uchwały w sprawie powołania Komisji Śledczej do zbadania prawidłowości i legalności działań organów i instytucji publicznych wobec podmiotów wchodzących w skład „Grupy Amber Gold” (druki nr 685 i 735). I teraz, panie pośle - zwracam się do pana posła Wojciecha Szaramy - ma pan okazję do zabrania głosu, bo widziałam, że jest pan bardzo chętny do występowania już na wcześniejszym etapie. Bardzo proszę o przedstawienie sprawozdania.
ParlaMint-PL_2019-04-11-senat-76-1.u34	Panie Marszałku, Panie Senatorze Sprawozdawco, ja mam pytanie o źródła finansowania. Czy podczas posiedzenia komisji były państwu prezentowane źródła finansowania tego projektu? Jeśli tak, to proszę o informację, z jakiego źródła będą finansowane te przedsięwzięcia.
ParlaMint-PL_2016-03-30-sejm-15-1.u180	Szanowny Panie Marszałku! Wysoka Izbo! Mam przyjemność przedstawić sprawozdanie Komisji Administracji i Spraw Wewnętrznych oraz Komisji Samorządu Terytorialnego i Polityki Regionalnej o senackim projekcie ustawy o zakazie propagowania komunizmu lub innego ustroju totalitarnego przez nazwy budowli, obiektów i urządzeń użyteczności publicznej. Projekt ustawy zawiera m.in. następujące rozwiązania: zakaz nadawania nazw budowlom, obiektom i urządzeniom użyteczności publicznej, w tym drogom, ulicom, mostom i placom, które upamiętniałyby osoby, organizacje, wydarzenia lub daty symbolizujące komunizm lub inny ustrój totalitarny. W przypadku nadania takiej nazwy przez samorząd wojewoda, po zasięgnięciu opinii Instytutu Pamięci Narodowej - Komisji Ścigania Zbrodni przeciwko Narodowi Polskiemu, stwierdza nieważność takiej uchwały. W trakcie pierwszego czytania na połączonym posiedzeniu komisji w dniu 16 marca 2016 r. zgłoszono dwie poprawki. Pierwsza poprawka dotyczyła skrócenia czasu przeznaczonego na dokonanie zmiany przez jednostkę samorządu terytorialnego istniejących nazw propagujących komunizm lub inny system totalitarny z 2 lat do 12 miesięcy. Ta poprawka uzyskała akceptację posłów i została przyjęta. Druga zgłoszona poprawka zawierała propozycję zmiany w art. 6 ust. 1 wyrazów „12 miesięcy” na „5 lat”. Ta poprawka została odrzucona przez komisje i została zgłoszona jako wniosek mniejszości. Komisja Administracji i Spraw Wewnętrznych oraz Komisja Samorządu Terytorialnego i Polityki Regionalnej rekomendują Wysokiej Izbie przyjęcie powyższego projektu ustawy. Dziękuję bardzo. [[Oklaski]]
ParlaMint-PL_2019-10-17-senat-85-3.u28	Dziękuję bardzo. Odpowiadam na pytanie nr 1. Nasza regulacja nie obejmuje buspasów. Odpowiadam na pytanie nr 2. W naszej ocenie obecne sankcje karne za niestosowanie przepisów prawa o ruchu drogowym w zupełności wystarczą. Oczywiście będziemy przyglądać się temu, jak korytarze życia będą stosowane w praktyce, jak będą wyglądały zachowania kierowców, no bo to są przepisy, które dotykają, dotyczą kierowców. Mamy nadzieję, że w promocji tych zmian, tych przepisów pomogą akcje edukacyjne, które są już prowadzone. Został przygotowany przez Krajową Radę Bezpieczeństwa Ruchu Drogowego film, który obrazuje to, jak stworzyć korytarz życia. Ten film wzbudza emocje. Jest on zrobiony w bardzo ciekawy sposób, tak że zachęcam wszystkich tych, którzy mogą to uczynić, aby znaleźli go w internecie i odtworzyli. Oczywiście ten film jest promowany w mediach, w tych ogólnopolskich, ale też w mediach społecznościowych. Myślę, że każdy, kto go zobaczy, po pierwsze, będzie wiedział, jak się zachować, a po drugie, będzie wiedział, przede wszystkim będzie wiedział, jak ważne jest stworzenie korytarza życia i jak zrobienie miejsca pojazdom uprzywilejowanym może przyczynić się do tego, aby pomoc do poszkodowanych trafiła szybciej. Jeżeli chodzi o wykorzystywanie korytarza życia przez inne pojazdy niż pojazdy uprzywilejowane, to te pojazdy uprzywilejowane są enumeratywnie wymienione w ustawie i żaden inny pojazd nie ma prawa podpiąć się czy podczepić pod te pojazdy i podążać za nimi, wykorzystując to właśnie, że jest stworzona taka przejezdność na autostradzie czy drodze ekspresowej. Trzecie pytanie… Jeżeli pan senator mógłby je powtórzyć, bo… Kwestia możliwości rozładowania korków na autostradach w momencie, kiedy jest, załóżmy, jakiś wypadek, jest kompletnie zablokowana możliwość przejazdu w jednym kierunku. Tego te przepisy, które teraz wprowadzamy, nie dotyczą.
ParlaMint-PL_2019-02-26-senat-74-1.u75	Obecnie senatorowie mogą zgłaszać z miejsca trwające nie dłużej niż minutę zapytanie do przedstawiciela rządu. Jest zgłoszenie pana senatora Augustyna. Proszę bardzo. Pana ministra zapraszam na mównicę.
ParlaMint-PL_2016-07-05-sejm-22-1.u82	Szanowny Panie Marszałku! Wysoka Izbo! [[Usłyszałam: Budny.]] [[Może trzeba na fejsie zaprosić.]] Nazwisko może było tak faktycznie inaczej usłyszane. [[Gwar na sali, dzwonek]] Szanowni państwo, oparcie projektu ustawy na ustawie z 1997 r., która nie budziła żadnych wątpliwości konstytucyjnych, obniżenie liczebności składu osobowego, pełnego składu, obniżenie liczby spraw, które rozpatrywane są w pełnym składzie, obniżenie liczby spraw, w których będzie rozstrzyganie kwalifikowaną większością głosów, wreszcie opublikowanie rozstrzygnięć, które wcześniej jako wyroki nie mogły być opublikowane, ponieważ były niezgodne z prawem. Czy to, drodzy państwo, nie jest kompromis? To co my powinniśmy w tej ustawie zapisać, żebyście państwo chcieli się pod tym podpisać? Przecież to jasno wskazuje na państwa intencje. To jest zgodne z zasadą, że króliczka należy gonić, ale go nie dogonić. Dziękuję bardzo. [[Oklaski]]
ParlaMint-PL_2017-12-05-senat-51-1.u202	Dziękuję, Panie Marszałku. Panie Senatorze, jesteśmy razem w tej komisji i tyle lat jesteśmy już w parlamencie, pan jako senator, ja wcześniej jako poseł… No, to chyba musi być dla pana szalony dyskomfort, że pan głosuje nad ustawą, przygotowywaną zresztą nie w trybie takim w przypadku tego rodzaju instytucji… ale poselską, z tyloma poprawkami naszego własnego Biura Legislacyjnego. Ja te poprawki oczywiście mam, ja je w debacie złożę. No, czy my nie naginamy naszych sumień do tego rodzaju działań? Nam jest oczywiście łatwiej, bo my tu jesteśmy przeciwko takiemu występowaniu. Ale przecież wszyscy mamy jedno tylko sumienie. Po pierwsze, ustawa nie jest przygotowana tak dobrze, jak mogłaby być, gdyby robiło ją ministerstwo, i po drugie, są poprawki, które ja złożę. I te poprawki to ja właściwie złożę, Panie Marszałku, tylko po to, żeby one zostały odrzucone. No, taką fikcję będziemy… [[Proszę złożyć.]] Złożę, ale w czasie wystąpienia. Dziękuję.
ParlaMint-PL_2016-07-07-sejm-22-3.u337	Panie Marszałku! Wysoka Izbo! To, co proponujecie w przepisie, którego dotyczy poprawka, to jest głębokie średniowiecze legislacyjne. [[Poruszenie na sali]] Te wadliwe przepisy nakazują stosowanie nowej ustawy do stanów faktycznych, które powstały przed wprowadzeniem w życie tej ustawy, czyli ludzie, którzy złożyli skargi albo wnioski kilka lat temu, w tym momencie dowiadują się, że one będą rozpoznawane... [[Są rozpatrywane? Tak?]] ...wedle zupełnie innych reguł gry. [[Po prostu szybciej.]] Standardem jest zupełnie co innego, to, że przepisy nowej ustawy stosuje się do stanów faktycznych, które już powstaną pod obowiązywaniem tej nowej ustawy. To jest głębokie naruszenie art. 2 konstytucji, z którego wywodzi się takie zasady jak chociażby zasada prawidłowej legislacji, która mówi o prawidłowych przepisach przejściowych, zasada ochrony interesów w toku. [[A jak było do tej pory?]] W wielu sprawach przepisy przejściowe, które proponujecie, będą oznaczały, że będzie musiał być wyznaczony nowy skład, a to oznacza rozpoznawanie spraw od nowa. [[Dzwonek]] [[Były rozpoznawane?]]
ParlaMint-PL_2016-01-28-senat-09-1.u126	Pani Marszałek! Panie Senatorze! Sama wartość dyskusji jest czymś pozytywnym i myślę, że już to jest takim bardzo ważnym punktem. I druga kwestia: ten konkretny projekt, te zapisy są dokumentem koniecznym, on umożliwi różnym instytucjom, służbom działanie po 7 lutego. I to też jest dobro, którego utracić nie można. [[Rozmowy na sali]]
ParlaMint-PL_2016-12-01-senat-31-4.u2	Panie Marszałku! Wysoki Senacie! Komisja na swoim dzisiejszym posiedzeniu zajmowała się przedmiotową ustawą i rekomenduje Wysokiemu Senatowi odrzucenie wniosku o przyjęcie ustawy bez poprawek oraz przyjęcie poprawek nr 1, 2, 3 i odrzucenie poprawki nr 4, po czym przyjęcie ustawy w całości z poprawkami. Dziękuję.
ParlaMint-PL_2022-03-17-senat-38-4.u80	Panie Marszałku! Panie, Panowie Senatorowie! Zajmujemy się dzisiaj ustawą o obronie ojczyzny i mamy na tej sali do czynienia z sytuacją wyjątkową. Wyjątkową w takim sensie, że wszyscy ci, którzy nas słuchają, wiedzą już, że mamy deklaracje ze strony wszystkich klubów i kół senackich: chcemy przyjąć tę ustawę bez poprawek. Czy to znaczy, że ta ustawa jest doskonała i tych poprawek nie wymaga? Wymaga oczywiście. Biuro Legislacyjne sformułowało kilkadziesiąt z nich. Ale jest ważniejsza rzecz. Poeta, Władysław Broniewski, pisał o tym: „Są w ojczyźnie rachunki krzywd,/ obca dłoń ich też nie przekreśli”. Nie zgadzam się z poetą. Czasami są takie sytuacje, że obca dłoń rachunki krzywd przekreśla. Dzisiaj tą krwawą dłonią jest łapa Putina, która sięga po niepodległą Ukrainę, bo ta ręka może także sięgać po niepodległość Polski. I dzisiaj nikt na tej sali nie ma dylematu, czy pracować nad tą ustawą szybko, czy wolniej. Wiemy, że jest ona potrzebna. Wiemy, że jest ona potrzebna, bo wystarczy wejść na stronę Ośrodka Studiów Wschodnich, chyba jednej z najlepszych, o ile nie najlepszej placówki analitycznej zajmującej się w Polsce sprawami wschodnimi. Ten ośrodek powstał już 30 lat temu jako jednostka budżetowa administracji publicznej i jego ustawowym celem, zadaniem jest opracowywanie oraz udostępnianie organom władzy publicznej RP informacji o istotnych wydarzeniach i procesach politycznych, społecznych i gospodarczych w otoczeniu międzynarodowym Polski, a także przygotowywanie analiz, ekspertyz i studiów prognostycznych. W ośrodku pracuje kilkudziesięciu wspaniałych analityków, a, tak jak powiedziałem, ośrodek ma charakter wyjątkowego podmiotu z uwagi na finansowanie ze środków publicznych. Ci, którzy się interesują sprawami zagranicznymi, gdy wejdą dzisiaj na stronę ośrodka, przeczytają zamieszczony wczoraj raport, który ma tytuł „Trzy tygodnie wojny – taktyczne dylematy Putina”, opracowany przez Marka Menkiszaka, kierownika Zespołu Rosyjskiego w Ośrodku Studiów Wschodnich. I w tym raporcie m.in. możemy przeczytać, że „nie można całkowicie wykluczyć również skrajnego scenariusza, w którym Rosja, w obliczu problemów z rozstrzygnięciem militarnym konfliktu na Ukrainie i wobec znaczącego zwiększenia zachodniej pomocy wojskowej dla Kijowa, zdecyduje się na poszerzenie zasięgu operacji i dokona ataków militarnych (zapewne rakietowych) na cele leżące na terytoriach sąsiadujących z Ukrainą państw członkowskich NATO (w pierwszej kolejności Polski; takie działanie na ograniczoną skalę nie jest wykluczone w pierwszym – mamy tu kilka scenariuszy omówionych – z omawianych scenariuszy)”. Szanowni Państwo, nie czytamy pierwszej strony tabloidu, nie czytamy plotkarskiego portalu informacyjnego. Czytamy analizę zawartą na stronach poważnej instytucji analitycznej. I oczywiście czytamy tam dalej, że ten scenariusz na szczęście ciągle jest mało realny. Ja się do tej opinii się dołączam. Uważam, że Polska jako kraj członkowski NATO jest w tej wyjątkowej sytuacji, w przeciwieństwie do Ukrainy, że nasza ochrona to ochrona wynikająca także z zapisów traktatowych, z art. 5 i że w razie czego w obronę niepodległości Polski, suwerenności Polski oczywiście zaangażują się inne państwa członkowskie Paktu Północnoatlantyckiego. Przytoczyłem fragment tej analizy, żeby uzmysłowić nam wszystkim, z czego wynika potrzeba szybkiej pracy nad tym projektem ustawy. Oczywiście do tego projektu trzeba będzie wrócić, także pochylając się nad różnymi uwagami, które wskazało Biuro Legislacyjne Senatu. Ale nie sposób nie zauważyć, że podstawowe dylematy, wyzwania i filary zostały wskazane prawidłowo. Tak, w Polsce musimy zwiększyć liczebność naszej armii. Tak, w Polsce musimy zintensyfikować modernizację naszej armii. Tak, w Polsce musimy zadbać o tych, którzy czy jako zawodowi wojskowi, czy jako wojskowi w wojskach obrony terytorialnej, czy po odbyciu specjalnego szkolenia wojskowego chcą się zaangażować w podniesienie obronności dotyczącej nas wszystkich. Mówię to także z pozycji człowieka, który pod koniec lat osiemdziesiątych manifestował, żeby zlikwidować obowiązkowe studium wojskowe, a chwilę po tej likwidacji, już jako student, dobrowolnie przeszedł staż instruktora obrony cywilnej i otrzymał stosowne uprawnienia w tym zakresie. Bo każdy kraj może być kiedyś postawiony w sytuacji zagrożenia swojego bezpieczeństwa i suwerenności. Dlatego ze swojej strony deklaruję pełne wsparcie dla tych głównych celów, które realizuje ustawa. Deklaruję także chęć powrotu do pracy i wspólnej pracy nad tymi kwestiami, które są wskazane w opinii Biura Legislacyjnego, chociażby nad uwagami dotyczącymi trybu udzielania zamówień na realizację świadczeń zamawianych przez ministra obrony narodowej. Deklaruję chęć pracy także jako były prezes Najwyższej Izby Kontroli. Nikt nie może mieć żadnych wątpliwości, że każda złotówka, wydana czy to bezpośrednio z budżetu państwa, czy przez dowolny fundusz, który będzie wspierał cele modernizacyjne polskiej armii, zostanie wydana prawidłowo i w sposób niebudzący żadnych wątpliwości. Są oczywiście drobniejsze uwagi. No, przecież polska armia musi mieć takie oblicze jak każda nowoczesna armia. Dzisiaj często zapominamy, że 17% wojskowych w wojsku ukraińskim, w formacjach zbrojnych Ukrainy to kobiety. Dlatego trzeba unormować także takie kwestie, które są do unormowania, a związane właśnie ze służbą kobiet, zwolnieniami ze służby. Powiedziałbym, że o takich kwestiach nie możemy zapominać i także w tym zakresie oczywiście deklaruję chęć wspólnej pracy. Szanowni Państwo, podsumowując, powiem, że jak wszyscy widzimy, dzisiaj z Senatu płynie jeden zgodny głos. Sprawy bezpieczeństwa są wyłączone ze sporów, różnic i dyskusji politycznych. Tak było w przeszłości, kiedy ponad podziałami politycznymi realizowaliśmy 2 zasadnicze cele: wstąpienie do NATO i wstąpienie do Unii Europejskiej. Tak samo dzisiaj jest w przypadku tej ustawy, gdy realizujemy podstawowy cel, który obowiązuje każdego funkcjonariusza publicznego, a w sposób szczególny tych, których dzisiaj tutaj widzę w mundurach – dziękuję państwu za tę służbę – i nas parlamentarzystów, którzy mają zapewniać wam dobre przepisy prawa, tak żeby polska armia była silna, zwarta i gotowa, ale nie w takim znaczeniu jak w tym historycznym przypadku. Mam nadzieję, że polska armia nie będzie wystawiona na próbę, bo to, co dzisiaj podejmujemy, także te działania legislacyjne i modernizacyjne, będą pełniły, o czym jestem głęboko przekonany, rolę odstraszającą, prewencyjną i polska armia nigdy nie będzie musiała – czego państwu, sobie, a przede wszystkim polskim obywatelom życzę – udowadniać swojej sprawności i gotowości do obrony ojczyzny w polu. Żeby tak się stało, dzisiaj musimy ten projekt przyjąć jak najszybciej. Dziękuję bardzo.
ParlaMint-PL_2018-07-20-sejm-67-3.u259	Panie Marszałku! Wysoka Izbo! W tej ustawie chcecie dać ludziom mieszkania na 15 lat. A co po tych 15 latach? Ludzie zostaną na lodzie? Kto będzie chciał się wyprowadzić z tego mieszkania, jak nie będzie miał gdzie? Przecież ci ludzie wylądują na bruku. Ta ustawa dezaktywizuje nasze społeczeństwo. Jesteśmy za tym, aby wspierać mieszkania na wynajem, ale nie w tej formie. [[Oklaski]]
ParlaMint-PL_2020-06-18-senat-12-2.u85	Dziękuję bardzo. Panie Marszałku! Wysoka Izbo! Myślę, że ta ustawa rzeczywiście była bardzo wyczekiwaną ustawą, przede wszystkim przez środowisko lekarskie, i w trybie negocjacji, w trybie konsensusu zostaje uchwalona. Jest to ustawa, która reguluje nie tylko proces kształcenia lekarza stażysty, rezydenta, ale cały proces specjalizacyjny. A jak wszyscy wiemy, brakuje nam kadry, kadry dobrze wykształconej, która w tych trudnych sytuacjach, jakie w tej chwili są, szczególnie jeżeli mówimy o demografii, o zwiększonej liczbie chorób cywilizacyjnych przewlekłych, tym, że potrzeba tych lekarzy coraz więcej… To na pewno zwiększy wolę nie tylko skończenia studiów, uzyskania dyplomu, specjalizacji, ale także, co jak myślę, jest dosyć ważne, pozostania w kraju. Chodzi nam o to, aby nasi lekarze, nasi absolwenci pracowali tutaj, w Polsce, a także, tak jak mówiła pani minister, o to, aby te osoby, które z zagranicy przyjeżdżają do nas, również miały godne warunki zarówno kształcenia, jak i pracy. No i teraz dochodzimy tak naprawdę do sedna, do tego, że chcielibyśmy bardzo, żeby liczba lekarzy, lekarzy stomatologów wzrastała. Ale kadry to tylko część systemu opieki zdrowotnej, bardzo ważna, może nawet najważniejsza, ale niestety tylko część. Lekarze, którzy się uczą, specjalizują, uczą się w konkretnych podmiotach leczniczych i na co dzień stykają się z bolączkami, jakie nasz system opieki zdrowotnej niestety ma. Kadry, tak jak powiedziałam, to jeden element. Drugi element systemu to finansowanie, a trzeci to organizacja. I zarówno w przypadku finansowania, jak i organizacji naszego systemu opieki zdrowotnej jest bardzo wiele do zrobienia. Aby lekarz, zarówno lekarz stażysta, jak i później specjalista, czuł się dobrze w tym systemie, niewątpliwie wzrosnąć musi finansowanie całego systemu opieki zdrowotnej. Oczywiście wiemy, słyszeliśmy, że jest tzw. ustawa 6% PKB na zdrowie, ale wiemy też, z jakimi zasadami ona została uchwalona, że współczynnik środków, które są przekazywane na ochronę zdrowia, jest datowany 2 lata wstecz i dopiero na tej podstawie wyliczana jest kwota, która jest przeznaczana na zdrowie. Nie chcę powiedzieć, że po części środowisko medyczne zostało trochę oszukane w ten sposób, ale napływ środków finansowych do systemu jest zdecydowanie mniejszy. Co więcej, z informacji, jakie posiadam, wynika, że w latach 2018 i 2019 do Narodowego Funduszu Zdrowia z realizacji tejże ustawy nie wpłynęły środki. A w Radzie Dialogu Społecznego pan minister jasno mówił, że pierwsza transza, w wysokości 6,8 miliarda, trafi tam dopiero w 2021 r. Tak więc jest to ewidentny brak dodatkowego finansowania z budżetu, o którym tak wiele się mówiło. Druga kwestia to wynagrodzenia, wynagrodzenia, które stale rosną, które często są przedmiotem różnych debat. I mówi się, że oczekiwania rezydentów czy stażystów są zaspokajane. Szanowni Państwo, Wysoka Izbo, sięgnęłam po konkrety. Rok 2008. Okazuje się, że lekarz stażysta zarabiał wtedy… Płaca minimalna wynosiła 1 tysiąc 100 zł, a on zarabiał 160% płacy minimalnej, czyli 1 tysiąc 800 zł. Analogicznie w roku 2020, od 1 lipca 2020 r. zarabia 2 tysiące 900 zł. To jest niestety o wiele mniej, gdyż relatywnie… Gdyby zarabiał te 160% płacy minimalnej, to powinien zarabiać 4 tysiące 200 zł. To jest tylko przykład, ale pokazuje, jak wiele w zakresie finansowania ochrony zdrowia mamy jeszcze do zrobienia. Drugi obszar to obszar organizacji. Wiele by tutaj mówić o współpracy poszczególnych podmiotów, o tym, jak w systemie funkcjonuje pacjent. Ja tylko wspomnę o jednym elemencie, o ustawie o sieci szpitali. Ustawa o sieci szpitali miała gwarantować bezpieczeństwo zdrowotne. To było najważniejsze credo tej ustawy. Niestety, sami widzimy teraz wszyscy i słyszymy od dyrektorów szpitali powiatowych, jak wiele mają z tego powodu problemów, jak wielki kłopot mają w tej chwili z ryczałtem. Dlaczego o tym mówię? Mówię o tym dlatego, że właśnie w takim systemie zaczyna się kształcić młody człowiek. I on widzi te wszystkie zależności i te relacje. Tak więc jeżeli chcemy go zatrzymać w kraju, to musimy pamiętać o tym, że taki system ochrony zdrowia nie gwarantuje mu poczucia bezpieczeństwa i spełnienia tej misji, o której się mówi, do wypełniania której się dąży. Dlatego też ten element jest niewątpliwie spójny również z kształceniem lekarzy. Co się wydarzyło w ostatnim czasie? Ten niedofinansowany niestety system ochrony zdrowia, również z dużymi mankamentami organizacyjnymi, trafia na okres bardzo burzliwej, nieznanej, trudnej epidemii. Ona jest trudna dla wszystkich. Wszyscy się uczyliśmy, wszyscy byliśmy w strachu, wszyscy lękaliśmy się o nasze życie, o zdrowie nasze i naszych najbliższych. Ale trzeba pamiętać, że na pierwszej linii frontu byli pracownicy medyczni, lekarze młodzi i starsi, kadry medyczne, którzy niezależnie od sytuacji, niezależnie nawet od tego, czy mieli środki ochrony osobistej, czy byli testowani, każdego dnia stali na posterunku i walczyli o życie i zdrowie naszego społeczeństwa. Dlaczego o tym mówię? Dlatego że jest to świetny przykład na to, jak w centrum uwagi znalazł się wtedy personel medyczny. I dlaczego do dzisiejszego dnia, oprócz tego, że całe społeczeństwo pomagało, szyło maseczki, zbierało fundusze i wspierało ochronę zdrowia, nie ma jednolitego przekazu z Ministerstwa Zdrowia o tym, że właśnie ci pracownicy i ci lekarze byli dla Ministerstwa Zdrowia najważniejsi? Dlaczego Ministerstwo Zdrowia nie wniosło swojego projektu tarczy, osłony dla pracowników medycznych? Dlaczego trzeba było walczyć o to, żeby byli testowani? Dlaczego na początku tak trudno było uzyskać dla nich nawet sprzęt ochrony osobistej? Dlaczego o tym mówię? Bo to też kształtuje młode pokolenia. Oni też to oglądali i też aktywnie w tym uczestniczyli. Epidemia absolutnie obnażyła braki naszego systemu. Niestety, pojawiły się później sprzeczne decyzje: raz nosić maski, raz nie nosić, robić testy tym, którzy są chorzy, czy może testować przesiewowo. Ten chaos nie pomaga. Ale o czym to świadczy? To świadczy z kolei o tym, że nie ma dobrego przepływu informacji, że Ministerstwo Zdrowia nie traktuje pracowników ochrony zdrowia jak partnerów, że nie rozmawiamy z punktu widzenia eksperckiego, co wspólnie możemy zrobić, aby w tak trudnej sytuacji wzajemnie sobie pomagać, a to też jest lekcja dla młodych lekarzy. No a to, co dzieje się ostatnio, co cieniem kładzie się na Ministerstwie Zdrowia, nie jest miłe dla nas, dla pracowników ochrony zdrowia, dla mnie jako lekarza. Ja nie chcę słyszeć, że Ministerstwo Zdrowia kupiło coś drożej albo bez certyfikatu, albo kupiło 1 tysiąc 200 respiratorów, z których podobno 50 gdzieś jest. Ja chciałabym wiedzieć, na podstawie czego zakupiło taką liczbę respiratorów, czy aby na pewno była potrzeba zakupu akurat takiej liczby, ja chciałabym wiedzieć, czy to był jedyny zakup, czy może wcześniej były już inne zakupy, czy w tych szpitalach COVID-owskich była taka potrzeba… Bo z drugiej strony słyszymy, że zapotrzebowanie, wykorzystanie szpitali przekształconych w jednoimienne było tylko na poziomie 30%. Minister zdrowia, razem z premierem, mówi tak: wygraliśmy z epidemią, odmrażamy się. Zresztą tutaj też są nielogiczne, czasami niespójne ze sobą decyzje. No ale odmrażamy gospodarkę. A co my widzimy? Pani Senator, powoli czas… Już kończę. …A co widzimy epidemiologicznie? Epidemiologicznie cały czas mamy utrzymującą się liczbę zakażeń. Dzisiaj także ponad 500. My już zapomnieliśmy o tym, że ta epidemia jest, a ona jest. Tymczasem co słyszymy w przekazach? Ano słyszmy: no tak, społeczeństwo w tej chwili zdjęło maski i nie poddaje się tym regulacjom, o których ministerstwo mówi. Ale ministerstwo w tej chwili wydaje sprzeczne regulacje. Dlaczego o tym mówię? Bo to też odbierają młodzi lekarze. Konkludując, powiem tak: jeżeli chcemy, żeby ta ustawa o zawodzie lekarza zadziałała, jeżeli chcemy dobrze kształcić swoich lekarzy, żeby byli wykształceni, żeby mieli wysokie morale zawodowe, etykę, empatię, to musimy im stworzyć cały system ochrony zdrowia. I takiej dyskusji mi brakuje. I brakuje mi strategii na najbliższe miesiące, żebyśmy wiedzieli, w którym miejscu epidemii jesteśmy i jakie kroki mamy podjąć jako najbliższe. Wtedy wszyscy wspólnie będziemy pracować. Dziękuję.
ParlaMint-PL_2018-01-11-sejm-56-1.u24	Panie Marszałku! Panie Premierze! Wysoka Izbo! Blisko 2 lata temu premier Morawiecki zapowiedział, że w 2025 r. po Polsce będzie jeździło milion samochodów elektrycznych. Blisko 2 lata czekaliśmy na pierwsze regulacje w tej sprawie. W trakcie pierwszego czytania wszystkie kluby parlamentarne zadeklarowały chęć pracy nad tym dokumentem, tylko woli pracy nad tym dokumentem nie było w PiS. Postanowiliście państwo przeforsować ten projekt wczoraj w przeciągu kilku godzin, bez udziału w tym stron społecznych, bez możliwości swobodnego wypowiadania się. Do dzisiaj nie ma stenogramu z posiedzenia komisji. Jak można pracować nad tym dokumentem, skoro wieczorem w poniedziałek został on wprowadzony do porządku obrad, a dziś już chcecie go przegłosować? Z tych powodów jesteśmy za odrzuceniem tego projektu i będziemy głosowali przeciwko jego przyjęciu. [[Oklaski]]
ParlaMint-PL_2019-02-20-sejm-77-3.u81	Dziękuję panu posłowi. Przystępujemy do pytań. Czy ktoś z pań posłanek i panów posłów chce jeszcze wpisać się na listę? Nie słyszę. Zamykam więc listę. Rozpoczynamy zadawanie pytań w tym punkcie od pana posła Piotra Pyzika, Prawo i Sprawiedliwość. Czas - 1 minuta. Bardzo proszę.
ParlaMint-PL_2018-10-02-sejm-69-1.u405	Panie Marszałku! Wysoka Izbo! Zacznę od plecaka. Przejrzałam, panie pośle. Po pierwsze, co druga książka nie jest podręcznikiem, a niektóre są podręcznikami do IV klasy na bazie podstawy programowej z 2008 r. [[Wesołość na sali, oklaski]] To nie jest III klasa, takich zeszytów w III klasie nie ma. [[Głos z sali: On nawet nie wie.]] [[Głos z sali: Co za ojciec.]] Proszę państwa, kiedy byliśmy w szkole wcale nie ważyłam plecaków, dlatego że jest to kompetencja sanepidu. Było to robione zupełnie niezależnie ode mnie. Natomiast wiecie państwo, co robiliśmy? Po prostu dzieci pokazywały i uczyły - zaproszę pana posła na lekcję III klasy w szkole, którą odwiedziłam - łącznie z tym, że pokazywały przy pomocy ozobotów, dlatego że już w I klasie szkoły podstawowej mamy podstawy programowania, w jaki sposób zapakować to, co jest potrzebne w plecaku. Proszę państwa, mówimy o tym, że wszyscy się uczymy. [[Cały czas się uczymy.]] Dlatego październik co roku będzie miesiącem, w którym również rodzicom będziemy to przypominać. I chcę pana posła poinformować, że dzieci przyszły z podręcznikami i pokazywały, które podręczniki zostawiają w szkole, których w ogóle nie biorą do szkoły. Pokazywały również maskotki, które czasami zabierają. Chcę pana posła poinformować, że w przypadku 90% samorządów są szafki. [[Rodzice mówili co innego.]] [[A poważnie?]] Jeżeli nawet nie ma szafek, to rozporządzenie, proszę państwa, jest bezwzględne. Mówi: drogi samorządzie, nawet jeżeli nie masz szafek, to i tak dyrektor z nauczycielami wiedzą, co zrobić, żeby zostawić podręczniki. Mogą zostawić w dowolnym miejscu. I bardzo państwa proszę, państwa z opozycji również, abyśmy czuwali nad tym, w jaki sposób to funkcjonuje. Wystarczy, proszę państwa, porozmawiać z wychowawcą, porozmawiać z dyrektorem. Chcę państwu powiedzieć, że w tamtym roku sanepid przebadał, bo robiliśmy konferencję, uczyliśmy, przypominaliśmy, prawie 8,5 tys. szkół. W 99% nie było problemu, ale nas oczywiście martwi ten 1%. Dlatego, panie pośle, taki event wyłącznie szkodzi. On nie jest edukacją, dlatego że dzieci, proszę państwa, w I, II i III klasie mają obowiązkowo 20 godzin, w klasie IV mają 24 godziny, w klasie V i VI - 25 godzin, w klasie VII - 32 godziny, a w klasie VIII - 31 godzin. Przed reformą i po reformie... [[Nie kłam, 35.]] [[Głos z sali: Kłamstwo, 35.]] Chcę państwu przypomnieć, że rozporządzenie jest jednoznaczne. Są dwa typy szkół, czyli szkoły dwujęzyczne i szkoły sportowe. W szkołach sportowych, proszę państwa, jest czasami o 10 lekcji więcej, a w szkołach mistrzostwa sportowego - o 16. Tutaj nic nie zmieniliśmy. [[Głos z sali: A w szkołach artystycznych?]] Proszę państwa, zaczęłam w nietypowy sposób, dlatego że puentował swoją wypowiedź pan poseł. Tak naprawdę bardzo państwu dziękuję. Dziękuję wam, po pierwsze, za wniosek, dlatego że możemy porozmawiać, możemy uzupełniać, możemy wyjaśniać, a przede wszystkim obalać to, co jest półprawdą, nieprawdą albo po prostu manipulacją. Większość z państwa posłów w różnych sprawach interweniowała w ministerstwie edukacji, rozmawiając bezpośrednio ze mną, z sekretarzem, podsekretarzem czy z dyrektorami, ale żadna z tych kwestii, o których państwo dzisiaj mówią, absolutnie nie była poruszana. My naprawdę jesteśmy w szkole, naprawdę kurator czuwa nad szkołą. A teraz fakty, liczby, dane. Proszę państwa, co zastaliśmy, bo musimy o tym powiedzieć, żeby zobaczyć skalę naszych działań. Proszę państwa, kilka tysięcy zlikwidowanych szkół. 27% gimnazjów posiadało gabinety przedmiotowe, 18% szkół podstawowych. Uwaga. Po wielkiej akcji „Cyfrowa szkoła” 10% szkół miało szerokopasmowy Internet. Jednocześnie znikały stołówki i gabinety stomatologiczne. Mało tego, pan minister Boni wymyślił, i byliście w tym bardzo konsekwentni, że w szkołach nie powinno być bibliotek. [[Proszę nie kłamać.]] Przypomnijcie sobie słynne drożdżówki i sól oraz cukier przynoszone przez dzieci w tajemnicy do szkoły. [[Niech pani nie histeryzuje.]] [[Głos z sali: Tak było. Była pani w ministerstwie, powinna pani pamiętać.]] Przypomnijcie sobie głodówkę w sprawie historii, która bezpowrotnie zniknęła ze szkół, na pewno ze szkół ponadgimnazjalnych. Jeszcze, proszę państwa, godziny karciane. Pani poseł powiedziała tutaj o 50-procentowej podwyżce. Policzyliśmy to, dodając, tak jak pani poseł próbowała dodawać, ironizując na temat podwyżki, którą zapowiedzieliśmy, którą konsekwentnie wdrażamy... Chodzi o 37%, realnie - o 25%, a jeżeli dodacie państwo do tego 2 godziny, czyli 10% więcej, do etatu, to wiemy, jak wyglądała ta rzeczywista podwyżka za czasów Platformy i PSL. [[Traktowaliście nauczycieli jak chłopów pańszczyźnianych.]] Jednocześnie, proszę państwa, z systemu zniknęły związki zawodowe. [[Poruszenie na sali]] [[Ale nie ma ich teraz.]] Ich w ogóle już nie było ani w arkuszach organizacyjnych, ani właściwie w żadnym dokumencie obowiązującym w szkole. Musieliśmy państwo wam to przypomnieć. [[Głos z sali: Prawda w oczy kole.]] Powiem jeszcze o tych ratowanych projektach, e-podręczniku, który właściwie, wydawało się, był nie do zrobienia. Mieliśmy 2 tygodnie na to, żeby spiąć prace, które stanowiły roczną zaległość. Chcecie państwo dyskutować o zasobach. Tak, jest ich kilkadziesiąt tysięcy, ale trzeba gdzieś odtworzyć owe kilkadziesiąt tysięcy. Dlatego też dzięki panu premierowi realizujemy cywilizacyjne projekty, doprowadzamy szerokopasmowy Internet do każdej placówki. [[Wielkie dzieło.]] [[Głos z sali: Kiedy? Za co?]] [[Co z tym autobusem, pani minister?]] Bo po waszych cyfrowych innowacjach tylko w ponad 400 szkołach cokolwiek się zadziało. Nam chodzi o szerokopasmowy Internet w każdej szkole, również w szkołach branżowych i technicznych. O tym będziemy mówić później. Oprócz tego, proszę państwa, chodzi o multimedialny sprzęt. W każdej klasie będzie multimedialny sprzęt, dlatego że aby realizować podstawy programowe... Bo, panie pośle, my nie uczymy z podręczników. Uczymy z podstawy programowej. I właśnie przeznaczamy 50 mln zł na to, aby przygotować nauczycieli do tego, żeby przy pomocy multimedialnego sprzętu mogli połączyć się z absolutnie całym światem i realizować podstawę programową. [[Głos z sali: Kiedy? Kiedy?]] A w przepisie, który będziemy prezentować, mam nadzieję, za chwilę, również określono, że od 2020 r. żaden podręcznik nie zostanie dopuszczony do użytku, jeżeli nie będzie miał odwzorowania na tablicę multimedialną. Podręczniki zostają dlatego, że dzieci będą mieć je w domu. Oprócz, proszę państwa, szerokopasmowego Internetu, czyli dodatkowych pieniędzy... Zapomniałam powiedzieć, że do 2027 r. Internet będzie za darmo. Dyrektor nie będzie musiał błagać wójta o to, żeby dał mu pieniądze na to, żeby wykupić abonament. Szerokopasmowy Internet, multimedialne tablice w każdej klasie. Uwaga. W każdej szkole - i na to przeznacza się 320 mln zł - pojawią się gabinety: fizyczne, chemiczne. [[Oklaski]] Tu mamy doskonałą współpracę z Centrum Nauki Kopernik. Jednocześnie, proszę państwa, jesteśmy już po podjęciu decyzji dotyczących dużego programu - mówił o tym pan premier Mateusz Morawiecki - „Dostępność+”. Aż 200 placówek szkolnych będzie uczestniczyć w tym projekcie. Tam będą, mamy nadzieje, polskie meble, które rzeczywiście będą dostosowane przede wszystkim do wymagań dzieci ze specjalnymi potrzebami. Oprócz tego, proszę państwa, zamiast likwidować biblioteki w ciągu 2 lat przeznaczyliśmy 60 mln zł na biblioteki szkolne, ze szczególnym uwzględnieniem małych szkół, które właśnie likwidowaliście. [[Oklaski]] A stanowią one 1/3 systemu. Gdybyśmy podążali waszą drogą, tych szkół po prostu by nie było. Ograniczylibyście dostęp do edukacji. [[Byłoby dobrze.]] Nie tylko pozwoliliśmy kuratorowi na użycie prawa weta, daliśmy mu prawo weta, ale również, proszę państwa, o 11% zwiększyliśmy subwencje dla małych szkół, po to żeby wspierać samorządy. [[Oklaski]] Pokrótce, proszę państwa, powiem, co udało się bardzo szybko, w ciągu 2,5 roku zrobić. Sześciolatek był już tutaj przywoływany... Chcę jeszcze uzupełnić informacje o tej ustawie, tak nazywanej. Nie tylko oddaliśmy wolność rodzicom. 95% rodziców zdecydowało, że te dzieci uczą się w przedszkolu. Z radością, proszę państwa, nauczyciele wychowania przedszkolnego wyciągnęli literki, dlatego że był taki smutny żart za państwa czasów, że były tajne komplety w szkołach. [[Oklaski]] [[Głos z sali: Co pani opowiada? Jakie komplety?]] Teraz trzylatek, czterolatek, pięciolatek i sześciolatek uczą się w przedszkolu. Uprzedszkolnienie, to jest brzydka nazwa, wynosi prawie 85%. A w przypadku pięciolatków, o których pytacie - w 92%. Jednocześnie, proszę państwa, dotrzymaliśmy słowo dane samorządom. Po raz pierwszy w historii sześciolatki w przedszkolu zostały objęte subwencją oświatową. To 1,6 mld zł dla samorządów, chodzi o dodatkowy rocznik subwencjonowany. [[Oklaski]] [[Głos z sali: Brawo!]] Jednocześnie po raz pierwszy w historii rodzice nie zapłacili za sześciolatki. Po prostu dlatego, że traktujemy te dzieci jak dzieci szkolne, bo się tam uczą, ale tak jak chcą tego rodzice. Nie zauważyliście i zapomnieliście państwo, że oprócz wzmocnienia roli kuratorów, też na wnioski m.in. związków zawodowych, również dokonaliśmy zmian, z których bardzo zadowoleni są uczniowie. Po pierwsze, mogą się odwoływać od decyzji okręgowej komisji egzaminacyjnej. Jest teraz arbitraż i rzeczywiście rozstrzyga sporne kwestie, jeżeli chodzi o egzaminy. Ale nie myśleliście nawet o takim drobiazgu jak ten, że dziecko w XXI w., kiedy ma XXI w. w spodniach w kieszeni albo w torebce, nie musi żmudnie przepisywać arkusza egzaminacyjnego, po prostu robi zdjęcie. Jednocześnie, proszę państwa, cały czas pracowaliśmy przy otwartej kurtynie nad zmianami w prawie oświatowym. Ogłosiliśmy również przy otwartej kurtynie, 700 osób, wszystkie media, 27 czerwca 2016 r. w Toruniu. Powiedzieliśmy, że we wrześniu będzie gotowa ustawa, projekt ustawy. Rzeczywiście szesnastego podpisywaliśmy projekt ustawy i, uwaga, proszę państwa, ministerstwo edukacji, tak jak wcześniej było w całej Polsce, razem z kuratorami rozjechało się po Polsce. W ciągu 3 miesięcy razem z kuratorami odbyliśmy 1500 spotkań, po to żeby mówić już: uwaga, uwaga, piszemy ustawę, mówcie, co jeszcze trzeba w tej ustawie zmienić, po to by, proszę państwa, po podpisaniu ustawy w styczniu 2017 r. przez prezydenta Rzeczypospolitej znowu ruszyć w Polskę i być przy samorządach, po to żeby po przygotowaniu dla nich właśnie projektu uchwały dotyczącej sieci szkół być tam, gdzie jest najtrudniej, bo samorządowcy mieli pokusę, co wydarzyło się m.in. w Warszawie, żeby w jednej szkole były dwie zmiany albo półtorej, a obok, w odległości 500 m, było wygaszane gimnazjum, które miało być przygotowane do sprzedaży. Gdzie się udało, oczywiście wszędzie to zablokowaliśmy. [[Głos z sali: Hańba!]] Ponad 99% samorządowców, proszę państwa, po prostu razem z nami zrobiło tę sieć szkół. Przy okazji rzeczywiście powiedzmy tutaj o zmianowości. Powiedzmy to na przykładzie, proszę państwa, Warszawy. Tu rzeczywiście należałoby przede wszystkim budować szkoły i mam dużą satysfakcję, bo każdy kandydat - każdy kandydat - mówi o budowaniu szkół, o budowaniu przedszkoli i żłobków. [[To znaczy, że ich brakuje.]] Bo w Warszawie zanim, proszę państwa, kurator miał weto, ponad 20 szkół zlikwidowano. W Warszawie, gdzie nigdy nie będzie żadnego niżu demograficznego, gdzie zjeżdżają się ludzie po to, żeby wychowywać tu dzieci. Ale w Warszawie, proszę państwa, jak planuje się osiedle na 100 tys. mieszkańców, w planie zagospodarowania przestrzennego nie zobaczycie żłobka, przedszkola ani szkoły. [[Dzwonek]] Dlatego później słyszycie państwo o takich oto sytuacjach, że trzeba wynajmować pomieszczenia. [[Polityka oświatowa Platformy w praktyce.]] I dosłownie jeszcze jedno zdanie. Uszczelniliśmy dotacje dla niepublicznych placówek, bo prosiły o to samorządy. Dzisiaj będziemy państwu prezentować z ogromną satysfakcją napisaną razem z pracodawcami ustawę mówiącą o szkolnictwie branżowym i technicznym. Słuchamy również krytycznych głosów i dziękujemy za te krytyczne głosy, bo one rzeczywiście pozwalają nam być cały czas pokornymi. Dla dobra dzieci, rodziców i nauczycieli. Dziękuję. [[Oklaski]]
ParlaMint-PL_2016-10-19-sejm-28-1.u82	Dziękuję panu posłowi. I o zabranie głosu poproszę pana posła Janusza Cichonia, klub Platforma Obywatelska. Bardzo proszę, panie pośle.
ParlaMint-PL_2016-02-12-senat-10-1.u245	Panie Senatorze, nie, nie teraz, nie pozwolę – najwyżej pan się zapisze jeszcze raz do dyskusji – bo jest bardzo wiele osób zapisanych. [[Dobrze. Przyjmuję pani warunki. Dziękuję bardzo.]] Bardzo dziękuję panu senatorowi. Teraz poproszę… [[Ale weź tę planszę. Pani Marszałek…]] [[Ja myślę, że wy będziecie ściągi robić.]] Panie Senatorze, proszę zabrać tę tablicę. I zapraszam pana senatora Marka Borowskiego. [[Pan marszałek Borusewicz, prowadzący, wicemarszałek, obiecał mi, że będziemy mogli zadawać pytania rzecznikowi praw dziecka.]] Panie Marszałku… Panie Senatorze, przepraszam, teraz trwa dyskusja. Bardzo proszę o zabranie głosu pana senatora Borowskiego. Bardzo proszę. Proszę, Panie Marszałku. [[Głos z sali: Myślałem, że będzie możliwość zadawania pytań, ale…]] [[Głos z sali: W sprawie formalnej…]] [[Panie Marszałku, z panem lepiej się dogadać…]] Przepraszam bardzo, Panowie Senatorowie, teraz trwa dyskusja. Bardzo proszę, pan senator Borowski.
ParlaMint-PL_2022-04-06-sejm-52-1.u369	Dziękuję. Bardzo proszę, pan poseł Jacek Kurzępa, Prawo i Sprawiedliwość. Nie ma pana posła. Pan poseł Paweł Rychlik, Prawo i Sprawiedliwość. Nie ma pana posła. Pan poseł Włodzimierz Tomaszewski, Prawo i Sprawiedliwość. Nie ma pana posła. Pani poseł Józefa Szczurek-Żelazko, Prawo i Sprawiedliwość.
ParlaMint-PL_2017-09-12-sejm-47-1.u270	Dziękuję. Pani Marszałek! Wysoka Izbo! W pełni zgadzam się z zapisami ustawy, będę rekomendował klubowi, żeby głosować za tą ustawą. Korzystając z czasu, chciałbym natomiast pana ministra spytać o przyjmowanie do szkół oficerskich, ponieważ ostatnio znowu wyszła decyzja ministra obrony narodowej dotycząca tego tematu. Jest to sprawa, która mnie bulwersuje już od 2 lat, jak jestem w tym Sejmie, wcześniej zresztą też. Panie ministrze, są dwie osoby z takim samym wykształceniem, z takim samym doświadczeniem, z językami obcymi. Niczym się nie różnią, ale jedna z tych osób jest w mundurze, jest starszym szeregowym. Dlaczego ta osoba ma mniejsze szanse niż osoba cywilna? W chwili obecnej tak jest. Na ponad 200 możliwych miejsc dla szeregowych przeznaczonych jest tylko 15, z czego też nie na wszystkie rodzaje studiów, tylko na wybrane. Nie rozumiem tego. Dlaczego żołnierze szeregowi są dyskryminowani? Naprawdę nie chcę, żeby byli uprzywilejowani, ale żeby chociaż mieli takie same warunki jak osoby ze środowiska cywilnego. Dziękuję bardzo.
ParlaMint-PL_2017-07-12-sejm-45-3.u729	Panie Marszałku! Wysoka Izbo! Projekt dotyczy zmian w Kodeksie pracy. I słusznie, należy wprowadzać zmiany do Kodeksu pracy, bo ten, który dzisiaj obowiązuje, został uchwalony w 1974 r., a od tego czasu wiele się zmieniło na rynku pracy. W związku z powyższym reforma Kodeksu pracy jest jak najbardziej zasadna. Czego dotyczą zmiany proponowane w ustawie prezydenta? Zmiany dotyczą równego traktowania, ochrony osób korzystających z uprawnień rodzicielskich, mobbingu, wydawania świadectw pracy i terminu przedawnienia roszczeń ze stosunku pracy. W projekcie wprowadza się zmiany w dziewięciu artykułach, ale najważniejsza w mojej ocenie jest zmiana, która daje takie same prawa wszystkim osobom korzystającym z urlopu macierzyńskiego. W szczególnych przypadkach są to członkowie najbliższej rodziny dziecka, ale nie matka i nie ojciec, powinni więc mieć oni takie samo zabezpieczenie w Kodeksie pracy, jakie dają uprawnienia pracownika - matki czy pracownika - ojca na urlopie macierzyńskim. Zmiana ta usuwa wadę obecnej regulacji w tym zakresie i co do tego nie ma żadnych wątpliwości. Druga zmiana dotyczy czasu, jaki pracownik ma na zgłoszenie żądania sprostowania świadectwa pracy, z 7 dni do 14. I słusznie, jednak zastanawiam się przy okazji, dlaczego nie zmienić przepisu dotyczącego odwołania do sądu pracy za zwolnienie dyscyplinarne. Tam jest również 7 dni, propozycja była taka, żeby było ich 14. Ale to chyba też jest jasne, że mimo pozytywnej opinii rządu, ponieważ projekt ustawy został zgłoszony przeze mnie, PiS zamroził go w komisji. To dwie z dziewięciu zmian, te, które są potrzebne, które wymagają wprowadzenia jak najszybciej, co do tego nie mam żadnych wątpliwości. Natomiast pozostałe zmiany zostały bardzo krytycznie ocenione przez Sąd Najwyższy jako zbędne, niewnoszące nowej treści normatywnej, wadliwie skonstruowane, sprzeczne z zasadami postępowania cywilnego i takie, które nie będą miały praktycznego znaczenia w stosowaniu prawa. Cały projekt ustawy Sąd Najwyższy uważa za fragmentaryczny. Więc pojawia się pytanie, o co chodzi, bo raczej nie o wprowadzenie zmian, skoro wprowadza się tylko coś pozornego. Tak dla przykładu - w przepisach dotyczących dyskryminacji i równego traktowania proponuje się wykreślić słowa „a także”. Wnioskodawca powołuje się na potrzebę równego traktowania wszystkich pracowników i sugeruje, że ten zapis powoduje błędy interpretacyjne krzywdzące pracowników. Tymczasem Sąd Najwyższy wyraźnie opiniuje, że w dzisiejszym brzmieniu przepis spełnia oczekiwania pana prezydenta i właśnie w ten sposób jest interpretowany. Więc po co go zmieniać? Czemu zatem służy ta zmiana? To zostaje tajemnicą. Chyba że pan prezydent chciał wyraźnie powiedzieć, że nie zgadza się na dyskryminację i mobbing w administracji publicznej. Przypomnę, że administracja publiczna to największy pracodawca w Polsce, zatrudniający ok. 450 tys. pracowników, a faktycznie od zmiany rządu wymiana kadrowa na Misiewiczów trwa. Tam, gdzie pojawiają się pracownicy zwani Misiewiczami, po prostu cała reszta się buntuje, jest wyrzucana, odsuwana gdzieś do kątów. Tam właśnie występuje mobbing, co potwierdzają wyroki sądów pracy w tym zakresie. Tylko czy na pewno o to chodziło panu prezydentowi? Tu też mam wątpliwość. Przypomnę, że w opinii Sądu Najwyższego proponowane zmiany są zbędne i nie zmienią w żaden sposób interpretacji przepisu, więc jest to dla mnie duża zagadka. W związku z tym, że w tej ustawie znajdują się dwa przepisy, które w ocenie klubu Platformy Obywatelskiej należy wprowadzić, oczywiście będziemy pracować na tym projektem w komisji, licząc, że znajdziemy też odpowiedź na pytanie, o co chodzi. Dziękuję.
ParlaMint-PL_2019-01-23-senat-71-1.u71	Oczywiście przyjmuję tę sugestię do wiadomości. Jeszcze chciałbym powiedzieć, że jest przedstawiciel kierownictwa Krajowej Administracji Skarbowej na sali i być może po mojej odpowiedzi zechce jeszcze dodać kilka słów na temat, o który pan senator pytał.
